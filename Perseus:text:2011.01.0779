<?xml version="1.0" encoding="utf-8"?>
<TEI>
   <teiHeader>
      <fileDesc>
         <titleStmt>
            <title xml:id="syri">
               <title>Syrias</title>
               <abbr>Syrias</abbr>
               <bibl>Syrias (*Florentiae 1591)</bibl>
            </title>
            <author xml:id="BARGAEUS">
               <name>Bargeo</name>
               <date>Barga 1517 - Pisa 1596</date>
               <gloss>Petrus Angelius Bargaeus</gloss>
               <abbr>BARGAEUS</abbr>
            </author>
         </titleStmt>
         <publicationStmt>
            <authority>Musisque Deoque 2007</authority>
         <availability status="free">
    <p>This text may be freely distributed, subject to the following
    restrictions:</p>
    <list>
	<item>You credit Perseus, as follows, whenever you use the document:
	    <quote>Text provided by Perseus Digital Library. Original version available for viewing and download at http://www.perseus.tufts.edu/hopper/.</quote>
	</item>
	<item>You leave this availability statement intact.</item>
	<item>You use it for non-commercial purposes only.</item>
	<item>You offer Perseus any modifications you make.</item>
    </list>
</availability>
</publicationStmt>
         <sourceDesc>
            <bibl>Syrias (*Florentiae 1591)</bibl>
         </sourceDesc>
      </fileDesc>
      <encodingDesc>
         <refsDecl>
            <refState unit="section" n="chunk" delim="." />
         </refsDecl>
      </encodingDesc>
      <profileDesc>
         <langUsage>
            <language id="la">Latin</language>
            <language id="it">Italian</language>
            <language id="grc">Greek</language>
         </langUsage>
      </profileDesc>
   </teiHeader>
   <text xml:lang="la">
      <body>
         <div1 type="section" xml:id="d07" met="H" n="7" rend="7">
            <l n="1">Expectata dies aderat, cum buccina cantu</l>
            <l n="2">Clara dedit signum: primumque incedere coepit</l>
            <l n="3">Agmen et armorum rutilo fulgore micantum</l>
            <l n="4">Replevit montes veluti cum vertice summo</l>
            <l n="5">Aut Apennini, aut nubiferae Pyrenes</l>
            <l n="6">Sylva ingens fagi, annosa et consita pinu,</l>
            <l n="7">Abietibusque frequens, ramis arentibus ignem</l>
            <l n="8">Comprendit flammae radiantia sidera lambunt,</l>
            <l n="9">Aeriasque inter nubes splendore coruscant.</l>
            <l n="10">Ibant et gressum peditesque, equitesque movebant</l>
            <l n="11">Compositi, et toto spirantes pectore Martem.</l>
            <l n="12">Et satus Eustachio thoracem indutus ahenum,</l>
            <l n="13">Dextra autem ingentem praefixa cuspide contum</l>
            <l n="14">Praeportans, clipei pondus, molemque sinistra,</l>
            <l n="15">Et galea insigni tectus frontemque, caputque,</l>
            <l n="16">Ante alios omnes heros se primus agebat.</l>
            <l n="17">Sic etiam armento longinqua ad pascua eunti</l>
            <l n="18">Incomitata ferox praefert vestigia taurus,</l>
            <l n="19">Viribus, atque animis in pugnam, inque arma paratis.</l>
            <l n="20">Hic tu, quae vatem coeli super ardua tollis</l>
            <l n="21">Sidera et aetheriis Divum regionibus infers:</l>
            <l n="22">Unde mare et terras, unde aera cernat apertum,</l>
            <l n="23">Aura amor aeterni pariter Natique, Patrisque</l>
            <l n="24">Sancta veni, et vastum si te spirante profundum</l>
            <l n="25">Ingressus, potui dubios evadere fluctus</l>
            <l n="26">Incolumis, qui restat adhuc, age, dirige cursum</l>
            <l n="27">Ipsa per obscuras ignoti marmoris undas:</l>
            <l n="28">Inque animi illabens penitus, precor, influe mentem.</l>
            <l n="29">Ac veterum extinctae procerum si tantus haberi</l>
            <l n="30">Debet honos famae, si gratia tanta referri,</l>
            <l n="31">Discute praeteriti confusa oblivia secli.</l>
            <l n="32">Quaeque acies ferro accinctae regesque, ducesque </l>
            <l n="33">Excitos patria fuerint bella secutae,</l>
            <l n="34">Intulerintque Arabum populis regnantibus arma,</l>
            <l n="35">Enumerare velis etenim potes, omnia quando</l>
            <l n="36">Ante oculos exposta tuos versantur et ora.</l>
            <l n="37">Nos rerum tenebris et nocte inoluimur atra.</l>
            <l n="38">Daunius ingreditur primus, qui sanguine cretus</l>
            <l n="39">Cimbrorum regum, dominatur Iapygis orae,</l>
            <l n="40">Numinis aeterni quo nec reverentior alter,</l>
            <l n="41">Nec virtute animi, sumptis nec fortior armis.</l>
            <l n="42">Secum agit Ausoniae lectissima robora pubis.</l>
            <l n="43">Filius huic fratris Siculae telluris alumnus</l>
            <l n="44">It comes et patruo paribus se suscitat ausis</l>
            <l n="45">Tancredus: forma insignis, primoque iuventae</l>
            <l n="46">Flore nitens, saevos assuetus comminus apros</l>
            <l n="47">Sternere et hybernas glacies calcare, nivesque,</l>
            <l n="48">Atque aestus perferre graves dum Syrius ardet.</l>
            <l n="49">Millia Trinacriis peditum tria ducit ab oris:</l>
            <l n="50">Quingentosque equites; dignus quem gloria tanti</l>
            <l n="51">Exciret coepti, tacitisque horatibus ultro</l>
            <l n="52">Ad decora et laudes traheret Boemundus avitas.</l>
            <l n="53">Illius imperio parent quicumque Pelori</l>
            <l n="54">Claustra colunt, rupesque altas, atque arva Pachyni:</l>
            <l n="55">Qui fontes Arethusa tuos, qui flava Symethi</l>
            <l n="56">Flumina praecipitis nec non Alabumque Gelamque</l>
            <l n="57">Ambiguosque amnes; medio quorum Himera cursu</l>
            <l n="58">Trinacriam dirimit, quique aspera saxa rotantem</l>
            <l n="59">Pantagiam potant; Aetnaeque e rupe fluentem</l>
            <l n="60">Acin, adhuc diri memorem Cyclopis amorum.</l>
            <l n="61">Quos una in medium ductor coniecerat agmen.</l>
            <l n="62">Nanque aciem primam primi tenuere Quirites</l>
            <l n="63">Bismille, Urbani qui tum pia iussa secuti</l>
            <l n="64">Pontificis, sacrae dederant ex ordine nomen</l>
            <l n="65">Militiae, magnosque animos in bella gerebant;</l>
            <l n="66">Digna loci splendore sui, patribusque iuventus</l>
            <l n="67">Romulidis: quibus insignis pietate Sabellus</l>
            <l n="68">Imperat, in Turcas animis accensus amaris:</l>
            <l n="69">Quintilius sanguis, veteris deductus ab alto</l>
            <l n="70">Sanguine Aventini; qui quondam in bella Sabellos</l>
            <l n="71">Armavit; Latiis Troas quo pelleret oris.</l>
            <l n="72">Eque suo moriens colli nomenque, decusque</l>
            <l n="73">Addidit, unde orti generosa a stirpe nepotes</l>
            <l n="74">Terrarum implerunt factis ingentibus orbem.</l>
            <l n="75">Ille igitur tantae spectandus origine gentis</l>
            <l n="76">It gravis incessu; vultuque, oculisque severus</l>
            <l n="77">Omnibus ingentem pugnandi inspirat amorem.</l>
            <l n="78">Post hos Etruscis pubes e montibus orta,</l>
            <l n="79">Vulsinum quaecunque lacum, lucumque virentem</l>
            <l n="80">Ilicibus, farnisque colit, terramque Faliscam</l>
            <l n="81">Laeta habet et collis summa de rupe fluentes</l>
            <l n="82">Haurit aquas Aquulae; linoque et cannabe pingues</l>
            <l n="83">Vestit agros; spectatque procul vicina sonoro</l>
            <l n="84">Arva Glani: quique et Cimini de nomine dicti:</l>
            <l n="85">Gens dura in primis, belloque assueta gerendo.</l>
            <l n="86">Cui se ductorem Tyrrhenae stirpis Halesus </l>
            <l n="87">Addiderat, forma et iuvenili aetate superbus.</l>
            <l n="88">Progenies regum, magnorum et germen avorum:</l>
            <l n="89">Legiferos qui quondam inter rexere Faliscos</l>
            <l n="90">Imperium, populos omni ditione tenentes.</l>
            <l n="91">Ergo avidus factis illustrem extendere famam,</l>
            <l n="92">Ut primum tanti rumor percrebuit ingens</l>
            <l n="93">Incoepti, passimque Italis vulgatus in oris,</l>
            <l n="94">Contulit extemplo Dauni se in castra, volentem</l>
            <l n="95">Scilicet ex tanto pacis, bellique magistro</l>
            <l n="96">Discere virtute iam tum, verumque laborem.</l>
            <l n="97">A quo mox certo generis ceu principe seri</l>
            <l n="98">Partim aucta partim mutata voce nepotes</l>
            <l n="99">Indigenae factum gentis de more sequuti</l>
            <l n="100">Deduxere tuum domus o Farnesia nomen,</l>
            <l n="101">Et natos peperere tibi vel pace, vel armis</l>
            <l n="102">Insignes, triplici qui tempora sacra corona</l>
            <l n="103">Cinxerunt, populosque manu domuere rebelles.</l>
            <l n="104">Quattuor antiquis excita e sedibus illum</l>
            <l n="105">Millia sectantur peditum; qui pectora parma</l>
            <l n="106">Tuta tegunt: galeaque comas et tempora cingunt.</l>
            <l n="107">Pila manus, rutilum sustentat baltheus ensem.</l>
            <l n="108">At tercentum equites, antiquae robur Agyllae,</l>
            <l n="109">Quos ad bellorum dubios sibi legerat usus,</l>
            <l n="110">Ostentant clarae spectata insigna gentis.</l>
            <l n="111">Intextos sagulis ferrugineos Hyacynthos.</l>
            <l n="112">Tum genitus veteri priscorum a stirpe parentum,</l>
            <l n="113">Incedens, humeris longe supereminet omnes </l>
            <l n="114">Cilnius, Aoniis proles gratissima Nymphis,</l>
            <l n="115">Areti decus, et vatum spes fida bonorum.</l>
            <l n="116">Fert niveum clypeo Cycnum, leve corpus ad aethram</l>
            <l n="117">Tollentem et cantu coeli convexa replentem:</l>
            <l n="118">Stemma domus notum, et maiorum insigne suorum</l>
            <l n="119">Protinus illum omnis legio comitatur euntem.</l>
            <l n="120">Quique pigri Glanis arva colunt; quique ardua Clusi</l>
            <l n="121">Moenia habent; et qui summo te vertice montis</l>
            <l n="122">Nascentem, vallesque imas et saxa secantem</l>
            <l n="123">Arne bibunt: gemini mox claro a sanguine fratres,</l>
            <l n="124">Griccia progenies, hilari cum corde sequuntur.</l>
            <l n="125">Ac bismille viros, belli insuperabile robur,</l>
            <l n="126">Prorsus agunt: quos Sena agri ditissima pascit.</l>
            <l n="127">Sena Camaenarum cultrix et Martis alumna.</l>
            <l n="128">At, quae nascenti vicina Biturgia Tybri est,</l>
            <l n="129">Agmen in arma vocat cinctum fulgentibus armis.</l>
            <l n="130">Inde Typhernates, cultu gens aspera, cuius</l>
            <l n="131">Ipsa suis foecunda bonis, sed inhospita tellus,</l>
            <l n="132">Educat audaces lachrymosa in praelia dextras.</l>
            <l n="133">Una ingens Perusina cohors, Umbrique feroces:</l>
            <l n="134">Hispelli manus omnis: agri Mevania dives.</l>
            <l n="135">Qui montes Thrasymene tuos; qui littora circum</l>
            <l n="136">Curva colunt, laeti iussis parere Vitelli.</l>
            <l n="137">Ipse minax oculis, et toto corpore firmus</l>
            <l n="138">Ingreditur: vultuque animus testatus acerbus</l>
            <l n="139">Spirat atrox Martem; et sociorum mentibus addit</l>
            <l n="140">Ardorem pugnae; et partae per vulnera laudis.</l>
            <l n="141">Dumque adeo incedit ferro contectus, iniquum</l>
            <l n="142">Armorum haud aliter valido fert corpore pondus,</l>
            <l n="143">Quam iuvenis primae florenti aetate iuventae</l>
            <l n="144">Ferre solet Serum contextam e stamine vestem.</l>
            <l n="145">Hinc montes quicunque colunt, camposque iacentes,</l>
            <l n="146">Vortice quos humili Sapis, quos flumine Isaurus</l>
            <l n="147">Humectat, socia arma ferunt hinc Camertum</l>
            <l n="148">Insequitur pubes; iunctisque exultat in armis.</l>
            <l n="149">Praesentesque animis adsunt Ufente relicto.</l>
            <l n="150">Adsunt desertis ripisque, undisque Metauri:</l>
            <l n="151">Atque oblita Aesim se tanta ad coepta iuventus</l>
            <l n="152">Laeta parat, mittitque suos ad nobile bellum</l>
            <l n="153">Inginium mediis e montibus Appennini.</l>
            <l n="154">Quos omnes idem ardor agit; quibus omnibus unus</l>
            <l n="155">Umbrorum Ubaldus proles clarissima regum</l>
            <l n="156">Imperat illi autem parent felicibus acti</l>
            <l n="157">Auspiciis, quando nemo prudentius est, qui</l>
            <l n="158">Rem gerat, aut armis fundat qui certius hostem.</l>
            <l n="159">Ille quidem ante alios claris maioribus ortus,</l>
            <l n="160">Sed prolem insignem multa virtute daturus:</l>
            <l n="161">Olim, quae Senae late dominetur in oris:</l>
            <l n="162">Barbaricisque Italos vindex defendat ab armis,</l>
            <l n="163">Et Venetum in tuto statuat res ilicet olli</l>
            <l n="164">Pone subit propior Persaei nominis hostis</l>
            <l n="165">Ventidius, cuius discissum bellica montem</l>
            <l n="166">Ostentat parma, atque hosti fatale minatur</l>
            <l n="167">Exitium, credas Susas, Gangemque, Tigrimque</l>
            <l n="168">Et victum Euphratem Latias horrere secures.</l>
            <l n="169">Imperiis regit ipse suis, quoscunque Truenti</l>
            <l n="170">Alluit unda rapax, bello genus acre virorum.</l>
            <l n="171">Quos et Matrinus, quos et celer amne Vomanus</l>
            <l n="172">Ipse suo humectans steriles defertur in agros.</l>
            <l n="173">Hos non invitis animisque, armisque sequuntur,</l>
            <l n="174">Quicunque arva colunt semper frigentis Aterni,</l>
            <l n="175">In mare quo nullus violentior influit amnis.</l>
            <l n="176">Nec te Corfinii pugnax Cantelme iuventus</l>
            <l n="177">Digressum irriguis patriae regionis ab oris,</l>
            <l n="178">Inque externa pii certamina Martis euntem</l>
            <l n="179">Deseruit, tecumque tuos generosa labores</l>
            <l n="180">Sponte sua magni est pubes partita Teatis,</l>
            <l n="181">Eversique ingens Amiterni et nominis una</l>
            <l n="182">Normanni studiosa cohors, tum suetus aprorum</l>
            <l n="183">Lustra sequi, saevosque lupos prosternere et ursos</l>
            <l n="184">Accola Nicatae: cuius nimbosus et asper</l>
            <l n="185">Perpetuis horret nivibus, coeloque minatur,</l>
            <l n="186">Attollens sese summum super aethera vertex:</l>
            <l n="187">Fluminaque Ionium labentia fundit in aequor.</l>
            <l n="188">Post hos exoriens Hyrpina e rupe Phiternus</l>
            <l n="189">Ostentatque suos et laetus iactat alumnos,</l>
            <l n="190">Quorum lambit agros, non hic Garganus Iapyx,</l>
            <l n="191">Non et Gerione Poenorum diruta ab armis,</l>
            <l n="192">Larinumque audax, positumque in monte Teanum:</l>
            <l n="193">Lucerieque, olim magnae tutela Minervae,</l>
            <l n="194">Atque urbs Argyripa et quondam celeberrima Sipus,</l>
            <l n="195">Nunc aequata solo, atque opibus viduata, virisque</l>
            <l n="196">Invidit iuvenum lectas ad bella cohortes.</l>
            <l n="197">Credula quos iunctis animis, et viribus aequis</l>
            <l n="198">Gnatia consequitur: nec non septemplice portu</l>
            <l n="199">Nobile Brundusium: Calabrumque ex ordine turmae</l>
            <l n="200">Hidrunti pubes pietate insignis, et olim </l>
            <l n="201">Quam seri referant simili virtute nepotes.</l>
            <l n="202">Octingenti ibant una natique, patresque</l>
            <l n="203">In bellum: nec mortem illi, nec saeva timentes</l>
            <l n="204">Vulnera, dum se se Christi pro nomine leto</l>
            <l n="205">Offerent, hyemesque atras paterentur et aestus.</l>
            <l n="206">His se se adiiciunt, mollis quicunque Tarenti</l>
            <l n="207">Littus et arva colunt: quamvis ad bella iuventus</l>
            <l n="208">Lenta olim, et Martis duros exosa labores,</l>
            <l n="209">Nunc autem patrii luxus oblita: memorque</l>
            <l n="210">Ipsa sui et magnae succensa cupidine laudis</l>
            <l n="211">Induerat properans pectus fulgentibus armis.</l>
            <l n="212">Una ibant, Baccho, et lanis quo nobilis Aulon</l>
            <l n="213">Legerat aequales numero; nec longius olli</l>
            <l n="214">Inde aberant, inter scopulos qui murmura a ponti,</l>
            <l n="215">Horrentesque maris strepitus, iramque refracti</l>
            <l n="216">Securi auscultant: ubi navifragum Scylaccum</l>
            <l n="217">Deterret dubio miseros a littore nautas.</l>
            <l n="218">Dumque erecta animis, armisque instructa iuventus</l>
            <l n="219">Ingreditur, subiens campo sua terga prementes</l>
            <l n="220">Pone videt veteri Graiorum ab origine Locros,</l>
            <l n="221">Ultores scelerum Locros, atque agmine denso</l>
            <l n="222">Incedentem aciem, muro quos maxima quondam,</l>
            <l n="223">Nunc angusta Croton: verum cui conscia virtus</l>
            <l n="224">Excitat hortatrix ad facta ingentia mentem,</l>
            <l n="225">Proxima militiae lectos dare nomina iussit.</l>
            <l n="226">Ergo urbem certatim omnes liquere volentes:</l>
            <l n="227">Liquere et tractus, Aesar quos irrigat et quos</l>
            <l n="228">Ipse suo faecundat agros celer amne Neaethus.</l>
            <l n="229">Nec procul inde suos sistens Consentia cives,</l>
            <l n="230">Dives opum, dives Consentia munere Bacchi,</l>
            <l n="231">Et quae terrarum dominae velut aemula Romae,</l>
            <l n="232">Ipsa sibi septem muro circumdedit arces,</l>
            <l n="233">Instruit in bellum, rebusque, animisque paratos,</l>
            <l n="234">Infensosque Arabis, patriam qui fraudibus urbem</l>
            <l n="235">Aggressi miseram radicitus evertissent.</l>
            <l n="236">Invasuri igitur dextris ultricibus hostem</l>
            <l n="237">Unanimes, doctique acres densare catervas,</l>
            <l n="238">Insignem factis, et nobilitate potentem,</l>
            <l n="239">In quascunque velit partes et bella, sequuntur</l>
            <l n="240">Antiqua genitum Gallorum a stirpe Severum,</l>
            <l n="241">A quo nomen habet fastos deducta per omnes</l>
            <l n="242">Una animis spectata, et magnis inclyta factis</l>
            <l n="243">Sanseurina domus: cuius foecunda metallis</l>
            <l n="244">Imperio paret Temese, Sybarisque, Syrisque,</l>
            <l n="245">Acrisque, atque ingens Sylarus, Sagraeque Crotoni</l>
            <l n="246">Illatam ob cladem semper memorabile flumen.</l>
            <l n="247">Paret et ipse volens lapidoso Cratis ab alveo,</l>
            <l n="248">Appenninigenis ex quo de fontibus ortus</l>
            <l n="249">Inter saxa ruit, montesque celerrimus altos,</l>
            <l n="250">Et celebris tandem nactus lata aequora campi,</l>
            <l n="251">Vix se se ipse capit, Siculumque irrumpit in aequor.</l>
            <l n="252">At qui florentes saltus Hipponis amoeni,</l>
            <l n="253">Prataque non unquuam spoliata virentibus herbis,</l>
            <l n="254">Falcibus attondent, ternos in bella sequuntur</l>
            <l n="255">Ductores, magni gens alta a stirpe Quirini.</l>
            <l n="256">Hi populo in plures acies, et plura dirempto</l>
            <l n="257">Agmina, non ullis humeros in praelia telis</l>
            <l n="258">Munierant pectus torace, et casside fronte</l>
            <l n="259">Armarant; ceu nusquam essent ferienda daturi</l>
            <l n="260">Terga sed adversis casuri in vulnera dextris.</l>
            <l n="261">Sic illos monitis instruxerat Haevius acer.</l>
            <l n="262">Sic Minuti virtus proles sic certa Camilli</l>
            <l n="263">Furius, antiquas dum versat pectore laudes,</l>
            <l n="264">Tum vero incedunt asperrima saxa colentes</l>
            <l n="265">Lucani, hinc atque hinc gelido quos flumine Laus,</l>
            <l n="266">Et Silaris cursu praeceps concludere pergunt</l>
            <l n="267">Dorica progenies, et quae ductoribus Afris</l>
            <l n="268">Haesit, Romulidum quondam populantibus urbes,</l>
            <l n="269">Nunc aedem Lybiae populos exosa rebelles.</l>
            <l n="270">Proxima dehinc validas bello Campania vires</l>
            <l n="271">Laeta dat, et populos notis insignibus ornat</l>
            <l n="272">Parthenope generosa suos: quos deinde sequuntur</l>
            <l n="273">Assuetae nimium bellis civilibus urbes.</l>
            <l n="274">In primis Capua invictae vetus aemula Romae:</l>
            <l n="275">Luxus ubi, et stabilem damnosa superbia sedem</l>
            <l n="276">Fixerat olim, animos sed tunc submissa feroces,</l>
            <l n="277">In bellum praeceps Turcarum, Arabumque ruebat.</l>
            <l n="278">Cui se se comitem addiderat vicina Vesevo</l>
            <l n="279">Nola iugo; quondam populo spectanda frequenti,</l>
            <l n="280">Atque amplo spatiosa loco: nunc undique fines</l>
            <l n="281">Moenibus angustos circum complexa, vetustas</l>
            <l n="282">Iactat opes: acri Poeno quae sola tyranno</l>
            <l n="283">Opposuit muros, portasque impervia clausit.</l>
            <l n="284">Nec non et Clanii rapido quae flumine Acerrae</l>
            <l n="285">Vastantur, Lybiae iampridem inimica iuventus</l>
            <l n="286">Et quicunque amnis ripas habet incola Sarni.</l>
            <l n="287">Sarastes populi, atque Arabis possessa colonis</l>
            <l n="288">Nuceria et dubiis quondam Calatia rebus</l>
            <l n="289">Fidem parum Latio: tum quae lasciva pudicam</l>
            <l n="290">Intulit scenam lusus Atella procaces,</l>
            <l n="291">Quique rufos, quique arva tenent bene culta Celennae;</l>
            <l n="292">Et foecunda nucum, sed non flaventis Avella</l>
            <l n="293">Frumenti et Cumae sedes arcana Sybillae;</l>
            <l n="294">Dum potuit caecas passim deludere gentes,</l>
            <l n="295">Obscuris vana involvens regnator Averni</l>
            <l n="296">Lucifer, et rigidis Orci damnare tenebris.</l>
            <l n="297">Protinus his acres pubem coniungit Aquinum;</l>
            <l n="298">Quaeque adeo Liris fontes discriminat ambos</l>
            <l n="299">Sora; et oliviferis campis insignem Venafrum</l>
            <l n="300">Ac de Barbariae positis illustre tropheis</l>
            <l n="301">Arpinum decus invictae memorabile Romae.</l>
            <l n="302">Denique se totum in Turcas effuderat ingens</l>
            <l n="303">Samnium, et abruptis quicumque in montibus orti</l>
            <l n="304">Hernica saxa colunt: quos qui numerare pararit,</l>
            <l n="305">Idem etiam numerare paret, quod florida fingat</l>
            <l n="306">Hybla favos, Sicyonque ferat quot Achaica baccas.</l>
            <l n="307">Nec tamen involvant tenebris et nocte profunda</l>
            <l n="308">Carmina nostra tuum, felix Florentia, nomen.</l>
            <l n="309">Quae laudem atque animos ut testarere, fidemque</l>
            <l n="310">Ipsa tua in patrem, Latiis qui praesidet oris,</l>
            <l n="311">Aemula victricis, et magnae filiae Romae,</l>
            <l n="312">Misisti invictas Boemundi in castra cohortes.</l>
            <l n="313">Misit et urbs antiqua suas, cui filia Atlantis</l>
            <l n="314">Indidit aeternum ventura in saecla nomen</l>
            <l n="315">Faesula: quae Thuscas inter caput extulit urbes</l>
            <l n="316">Bissenas; lateque Orbi dominata parenti est,</l>
            <l n="317">Cum nullos habuit Tyrrhena potentia quorum</l>
            <l n="318">Ipsa sibi fidens vires atque arma timeret.</l>
            <l n="319">Quin etiam Alphea deductae ab origine Pisae,</l>
            <l n="320">Unanimes Pisae celebrem iussere virorum</l>
            <l n="321">Ire aciem, et vires sanctis adiungere coeptis;</l>
            <l n="322">Thuscorum decus, et nomen memorabilem Pisae:</l>
            <l n="323">Urbs terraque, marique potens, opibusque superba.</l>
            <l n="324">Felix si stabili concors in amore, fideque</l>
            <l n="325">Mansisset; nec post mens laeva averteret, ut se</l>
            <l n="326">Finitimis vellet praeferri; atque omnibus unam</l>
            <l n="327">Urbibus imponi; legesque indicere Etruscis.</l>
            <l n="328">Proxima succedit Lygurum manus: Apua quorum</l>
            <l n="329">Et Luna imposito populos e nomine dicunt.</l>
            <l n="330">Quaeque suo, tamen una omnes vetus Apua de se</l>
            <l n="331">Comprensos, Arnumque inter, Macramque sonantem</l>
            <l n="332">Nominat, assuetos perferre et frigora et aestus</l>
            <l n="333">Et tolerare famem et sine somno degere noctes,</l>
            <l n="334">In sylvisque agitare feras et vivere rapto.</l>
            <l n="335">His pedites permisti, Aesar quos amnis utrinque</l>
            <l n="336">Alluit et mediam discriminat agmine vallem,</l>
            <l n="337">Perpetuam vallem, cui dat Feronia nomen:</l>
            <l n="338">Dicta Iovis quondam coniux Feronia, namque</l>
            <l n="339">Marmore substructum nitido et fulgente metallo</l>
            <l n="340">Illius in Thusco celebrabant littore Fanum,</l>
            <l n="341">Relligione ingens Lygures. Hos Luca vocarat</l>
            <l n="342">Libertatis amans, ducibusque ornarat et armis.</l>
            <l n="343">Post hos antiqua Tuscorum ab origine regum</l>
            <l n="344">Felsina, condensum patriis ciet agmen ab oris.</l>
            <l n="345">Ostentatque equitum turmas, peditumque cohortes.</l>
            <l n="346">Quas in bella vocat Piceni limen Isaurus:</l>
            <l n="347">Crustumiumque rapax: et dives ab ubere glebae</l>
            <l n="348">Ac riguo, tenuique vado contentus Aprusa:</l>
            <l n="349">Et Rubico Italiae finis vetus: obvius olim,</l>
            <l n="350">Qui bellum, aut pacem venienti indicere unus.</l>
            <l n="351">Nec vos non vestras acies sociastis et arma,</l>
            <l n="352">Quos gelidae recreant valles frigentis Isapis;</l>
            <l n="353">Quique adeo celerem Bedesim, Vitimque bibentes</l>
            <l n="354">Hinc Appennini montes spectatis et illinc</l>
            <l n="355">Adria Dalmatiae longe quas alluit oras.</l>
            <l n="356">Affuit et vallem quicunque Anemonis, et agros</l>
            <l n="357">Cultor habet: quique undosae colit arva Padusae,</l>
            <l n="358">Vatrenumque videt fluvio sata culta secantem.</l>
            <l n="359">Quique ex eversa populi crevere Claterna.</l>
            <l n="360">Hos super adveniunt eadem de gente manus, quas</l>
            <l n="361">E vitreo Scultenna lacu, atque e vertice summo,</l>
            <l n="362">Unde mare et Lygurum saltum, lateque patentes</l>
            <l n="363">Gallorum campos pater aspicit Appenninus,</l>
            <l n="364">Aspera saxa fluens inter, pinguesque novales,</l>
            <l n="365">Misit, et unanimes ocreis armavit, et hastis.</l>
            <l n="366">Post quos cernere erat Mutinae generosa renatae</l>
            <l n="367">Agmina, et antiquae pedites incedere Parmae;</l>
            <l n="368">Et quoscunque rapax gelido rigat amne Gabellus.</l>
            <l n="369">Nec non et densis equites se effundere turmis;</l>
            <l n="370">Mantua quos dives fecundis misit ab oris,</l>
            <l n="371">Profecitque alta Gonsagae a stirpe profectum</l>
            <l n="372">Oromedonta ducem: non quem sub vertice montis</l>
            <l n="373">Arganti coelo vidit iam Phlegra minantem</l>
            <l n="374">Excidium: sed quem iustique aequique tenacem</l>
            <l n="375">Terra tulit, verae columen pietatis et illum</l>
            <l n="376">Cui se ferre parem Gallorum haud audeat ullus;</l>
            <l n="377">Seu lucta certare velit, seu cominus armis:</l>
            <l n="378">Sive eques infensus lato concurrere campo.</l>
            <l n="379">Cunctorum extremus se se ostentabat euntum,</l>
            <l n="380">Quem sua Cenomanum, Lygurumque exercitus ingens</l>
            <l n="381">Brixia, Verbanusque lacus, rapideque fluentis</l>
            <l n="382">Accola Ticini patriis dimisit ab oris.</l>
            <l n="383">Iussit et imperiis se se submittere Othonis:</l>
            <l n="384">Regius unde tuus, domus o Viscontia, sanguis:</l>
            <l n="385">Ditibus Insubrum late regnavit in oris.</l>
            <l n="386">Una etiam, quicunque alpes habet, ibat opertus</l>
            <l n="387">Aere caput, clypeum laeva, dextraque bipennem</l>
            <l n="388">Intentas validam, lorica utrinque trilici</l>
            <l n="389">Setosos humeros, atque hispida pectora cingit.</l>
            <l n="390">Claudebant extrema aciem, quos Attius acer</l>
            <l n="391">Exciit Euganeis e montibus unus Ateste</l>
            <l n="392">Cui tunc, et Veneti pars maxima parvit agri.</l>
            <l n="393">Attius ex atavis proles deducta Sabinis:</l>
            <l n="394">Gens vetus, et multos Romae dominata per annos,</l>
            <l n="395">Clarorum foecunda ducum: Ferraria cui se</l>
            <l n="396">Regnandam, populosque dedit virtute regendos</l>
            <l n="397">Littore ab Adriaco Tyrrheni ad marmoris oram.</l>
            <l n="398">Hanc tunc armipotens tellus tulit Itala pubem</l>
            <l n="399">Bellantum, tanti robur memorabile coepti;</l>
            <l n="400">Millia complerant quam ter vicena virorum,</l>
            <l n="401">Insignem ferro, atque animis praestantibus acrem.</l>
            <l n="402">Illius mox terga loco propiore secuti</l>
            <l n="403">Bellovaci, primam numero, et virtute potentem</l>
            <l n="404">Instruxere aciem, sumptis quo saevus in armis</l>
            <l n="405">Nervius insequitur, natusque ad proelia Trevir:</l>
            <l n="406">Quique adeo vitreum tenui bibit amne Mosellam</l>
            <l n="407">Leucus: et indomitis Morinus vicina Britannis</l>
            <l n="408">Littora habens, portuque ipsi propiore Caletes;</l>
            <l n="409">Rhemique, Aulercique acres: quos Axona, quosque</l>
            <l n="410">Sequana frigenti medios complectitur amni.</l>
            <l n="411">Protinus infestas his adiunxere cohortes</l>
            <l n="412">Armorici horrentis contemnere murmura sueti</l>
            <l n="413">Oceani et iaculis hostem configere acutis</l>
            <l n="414">Eminus, et valido calamos imponere nervo.</l>
            <l n="415">Nec vos Carnutes vestrum liquistis euntem</l>
            <l n="416">Tanta in bella ducem: nec tu iuvenemque, ducemque</l>
            <l n="417">Egregium Biturix non es comitatus et una</l>
            <l n="418">Conatus medio versantem turbine belli</l>
            <l n="419">Tutari et frustra Turcarum avertere castris.</l>
            <l n="420">Ibant Arverni Troiano a sanguine creti</l>
            <l n="421">Vangionumque acies, Batavorumque agmen ad omnia</l>
            <l n="422">Iussa ducum, quaecunque instant, nutusque paratum.</l>
            <l n="423">Quin etiam Ligeris faecundis misit ab agris</l>
            <l n="424">Pictonas et salsis propiores Santonas undis.</l>
            <l n="425">Misit Aquitana fortes de gente Cadurcos;</l>
            <l n="426">In mare qui tumidus lato fluit amne Garumna.</l>
            <l n="427">Deseruitque Ararim, Rodanumque, Isaramque, Dubimque</l>
            <l n="428">Sequanus et Latiae frater fidissimus urbis</l>
            <l n="429">Aeduus ac nondum ritus exosa, piasque</l>
            <l n="430">Romanorum aras, quae gens salebrosa Lemani</l>
            <l n="431">Saxa lacus, ripamque colit, brumalibus Alpes</l>
            <l n="432">Quam nivibus tectae toleranda ad frigora durant.</l>
            <l n="433">Pone Britannorum subit alto a sanguine Regum</l>
            <l n="434">Insignes virtute Conon Montautius, a quo</l>
            <l n="435">Clara per Hetruscos se gens Montautia fudit.</l>
            <l n="436">Filius haerebat lateri Goscellus, et ipse</l>
            <l n="437">Confertas solitus perfringere Marte phalanges.</l>
            <l n="438">His etiam Catti vires, acresque Svevi</l>
            <l n="439">Adiecere suas, nec se subducere coeptis</l>
            <l n="440">Crinibus intorti flavi volvere Sicambri.</l>
            <l n="441">Non Agilolfinga natum de gente Cacannum</l>
            <l n="442">Deseruere ducem populi, qui finibus Aenum,</l>
            <l n="443">Atque Istrum attingunt, tepido quos Solis ab ortu</l>
            <l n="444">Cecius exurgens Euris mons afflat odoris,</l>
            <l n="445">Curvancaeque iugum pluvialibus irrigat Austris.</l>
            <l n="446">Sic saltus acies instructa evasit iniquos,</l>
            <l n="447">Convallesque cavas, latebrosaque saxa locandis</l>
            <l n="448">Bellorum insidiis, donec se inferre patenti</l>
            <l n="449">Quivit et unanimis spatioso incedere campo.</l>
            <l n="450">Suspicit unde altos a laeva insurgere montes:</l>
            <l n="451">Ascaniique lacus a dextra includitur unda</l>
            <l n="452">Pellucenti unda, passim quae pervia nautis</l>
            <l n="453">Moenia Nicaeae propior pertingit; et urbem</l>
            <l n="454">Mercibus invectis ditem beat. Illa quaternis</l>
            <l n="455">Exhibet ingressum portis, spatiosaque muros</l>
            <l n="456">Dirigit in quadrum, turresque infensa minaces</l>
            <l n="457">Ostentat procul et venientes territat hostes.</l>
            <l n="458">Hanc unam sibi praecipue delegerat arcem:</l>
            <l n="459">Ex qua Graiorum cervicibus impenderet,</l>
            <l n="460">Bithynis dum Persa ferox dominatur in oris,</l>
            <l n="461">Artibus egregius belli Solymanus et ausis,</l>
            <l n="462">Belferci proles, qui quondam in Perside regnum</l>
            <l n="463">Cum gereret, certaque Asiae totius habenas</l>
            <l n="464">Laxaret, premeretque manu, virtute repertum</l>
            <l n="465">Imperium natis aequata sorte reliquit.</l>
            <l n="466">Indole quos inter praestanti, animoque virili</l>
            <l n="467">Dothacus Assyriam tenuit ditione Damascum,</l>
            <l n="468">Assidue bellum Phario cum rege gerentem,</l>
            <l n="469">Hassanusque oram regnandam accepit et urbem,</l>
            <l n="470">Addideratque ipsos fida cum coniuge natos.</l>
            <l n="471">Ergo ut confertas acies videre piorum</l>
            <l n="472">Adventare, locoque omnes considere cero,</l>
            <l n="473">Hinc atque hinc densa muros cinxere corona,</l>
            <l n="474">Et trepidi firmo clauserunt obice portas.</l>
            <l n="475">Quarum unam, Libyci partes quae vergit ad Austri</l>
            <l n="476">Prona, Tolosatum pubes obsedit et audax,</l>
            <l n="477">Cum primum positis turrita ad moenia castris,</l>
            <l n="478">Ac nondum indicto iustae certamine pugnae,</l>
            <l n="479">Nunc aperire aditum, summas nunc sternere turres</l>
            <l n="480">Quaerit et ex altis hostem depellere muris.</l>
            <l n="481">Haec eadem parte ex alia Boemundus, et acer </l>
            <l n="482">Tancredus, Gallique simul, Belgaeque, Britannique,</l>
            <l n="483">Arietibus muro admotis conantur et instant.</l>
            <l n="484">At Tomyris, bello a teneris assueta gerendo,</l>
            <l n="485">Inter Sarmaticas virgo versata secures,</l>
            <l n="486">Finitimis olim populis metus acer et una</l>
            <l n="487">Quae pediti sese pedes obvia ferret, equesque</l>
            <l n="488">Confertis equitum posset concurrere turmis:</l>
            <l n="489">Saeva manu mulier, studium curamque tuendae</l>
            <l n="490">Bithynae fidens animo susceperat urbis.</l>
            <l n="491">Illa igitur dum se circum sua moenia versat:</l>
            <l n="492">Eia agite, o Cives, illorum opponite telis</l>
            <l n="493">Tela, ait, eque alto devolvite saxa, trabesque</l>
            <l n="494">In caput, et scalas; nec vos nova terreat hostis</l>
            <l n="495">Externi facies; longe (mihi credite) cedet</l>
            <l n="496">Finibus a nostris, si se semel ipse repelli</l>
            <l n="497">Senserit et validis defendi viribus urbem.</l>
            <l n="498">Dixerat, et manibus lapidem deturbat utrisque</l>
            <l n="499">Ipsa suis. Cadit ille ruens et pondere vasto </l>
            <l n="500">Opprimit audacter subeuntes moenia Gallos;</l>
            <l n="501">Cogit et ad fossae se se convertere ripam:</l>
            <l n="502">Quam ducis imperio virgisque, et falcibus ante</l>
            <l n="503">Implerat miles, summaeque aequarat arenae.</l>
            <l n="504">Ergo illum dictis acer Rhamundus amaris</l>
            <l n="505">Increpat et rursus scalas in moenia poscit.</l>
            <l n="506">Non pudet, o Galli, vos hinc terrore ruinae</l>
            <l n="507">Unius properare fugam, atque abscedere victos?</l>
            <l n="508">En has, ut tergo victorum infligeret hostis</l>
            <l n="509">Vulnera, et irrisos ageret, venistis ad oras?</l>
            <l n="510">Ite, agite et manibus lacerum divellite murum,</l>
            <l n="511">Praesidiisque illinc pulsis hostilibus, ipsos</l>
            <l n="512">Ac Solymos aperite aditum; victoria coepti</l>
            <l n="513">Totius hic posita est; etenim si capta patebit</l>
            <l n="514">Urbs prima haec, aliae clausas opponere portas,</l>
            <l n="515">Obiicere aut se se nusquam venientibus ausint.</l>
            <l n="516">Haec dux increpitans Gallos sic ore monebat.</l>
            <l n="517">Ergo illuc animis cuncti rediere receptis,</l>
            <l n="518">Rettulerant prius unde pedem, maioreque nisu</l>
            <l n="519">Invasere iterum facta testudine muros.</l>
            <l n="520">Caepissentque urbem, ni Rex Solymanus ab altis</l>
            <l n="521">Sylvarum, nemorumque iugis digressus, equestrem</l>
            <l n="522">Iussisset propere in campum se effundere nimbum.</l>
            <l n="523">Nanque ante adventum Gallorum, in Perside turmas</l>
            <l n="524">Ingentes equitum, peditumque coegerat, et se</l>
            <l n="525">Montibus in summis tacitus, nemorumque latebris</l>
            <l n="526">Abdiderat, laturus opem cum posceret usus</l>
            <l n="527">Pugnandi et mediis nostros fusurus in agris.</l>
            <l n="528">Quos ubi conantes urbis rescindere turres</l>
            <l n="529">Audiit et portis inferre obstantibus ignem,</l>
            <l n="530">Erectusque, alacerque suos affatus: Habetis</l>
            <l n="531">Quod cupiistis, ait, castris ex omnibus hostem</l>
            <l n="532">Effusum et temere ad muros, turresque ruentem.</l>
            <l n="533">Ite viri mecum et praedam sperate futuram,</l>
            <l n="534">Quantam non unquam nostri optavere parentes</l>
            <l n="535">Eversum post imperium, viresque Quiritum.</l>
            <l n="536">Hic proceres Gallorum omnes, hic lecta iuventus</l>
            <l n="537">Italiae, sed turba fugax, aestusque viaeque,</l>
            <l n="538">Et sitis impatiens; uno hoc certamine tantum</l>
            <l n="539">Aut misere caesos, canibusque, avibusque vorandos</l>
            <l n="540">Linquimus, aut cunctos in vincla ducimus actos.</l>
            <l n="541">Nec quisquam vestrum est, qui non infecerit horum</l>
            <l n="542">Sanguine iampridem camposque, ensesque, manusque</l>
            <l n="543">Et patrem ingentem, fines quae prima feracis</l>
            <l n="544">Migdoniae properans ausa est invadere, tanquam</l>
            <l n="545">Molle pecus, mutumque metu demiserit Orco,</l>
            <l n="546">Este precor vestri memores, unaque putate</l>
            <l n="547">Esse in conspectu cara cum coniuge natos;</l>
            <l n="548">Qui, nisi vincamus, iam iam vincentur inermes,</l>
            <l n="549">Atque in servitium rapti abducentur, herosque</l>
            <l n="550">Cogentur posthac miseri observare superbos.</l>
            <l n="551">Talibus hortanti socios haec subiicit audax</l>
            <l n="552">Hernachus, Unnorum qui claro a sanguine regum</l>
            <l n="553">Ibat ovans, seriemque inter numerabat avorum</l>
            <l n="554">Spectata virtute duces, Belamque, Chevamque,</l>
            <l n="555">Ingentemque ausis Geusan et Taxin et orbis</l>
            <l n="556">Vastatorem Atylam. Tibi nil Solymane verendum est,</l>
            <l n="557">Quin habeat nos ad bellum, pugnamque paratos.</l>
            <l n="558">Namque omnes quotcumque sumus, te maxime ductor</l>
            <l n="559">Unanimes semper, quo iusseris ire, sequemur</l>
            <l n="560">Et primos hosti caput obiecisse iuvabit.</l>
            <l n="561">Non ignes, non tela viam, non ipsa morentur</l>
            <l n="562">Tormenta et muros quae machina disiicit altos.</l>
            <l n="563">Te duce per medias Libyae sitientis arenas</l>
            <l n="564">Perque alpes Scythicas glacie nivibusque rigentes</l>
            <l n="565">Intrepidi gressus acrem tendemus in hostem,</l>
            <l n="566">Extremoque tibi statuemus in orbe tropheum;</l>
            <l n="567">Vel si se nostris opponat viribus audax</l>
            <l n="568">Europa, atque Asiae se totam effundat in oras. </l>
            <l n="569">His dictis accensi animi, cunctique repente</l>
            <l n="570">E sylvis, latebrisque cavis et vallibus imis</l>
            <l n="571">Prorupere, simulque agros petiere patentes</l>
            <l n="572">Praecipites. Veluti cum grando e nubibus atris</l>
            <l n="573">Improvisa ruens in terram fertur et altis</l>
            <l n="574">In tectis crepitans passim salit, intonat aether</l>
            <l n="575">Arduus; illa autem teneros glomerata racemos</l>
            <l n="576">Verberat, ac laeto venientem in palmite Bacchum</l>
            <l n="577">Inficit et glandem et viridem contundit olivam.</l>
            <l n="578">Non gregibus, non armentis, non illa subulcis</l>
            <l n="579">Parcit, et infandam pestem simul omnibus infert.</l>
            <l n="580">Ut campos tenuere iugis, sylvisque relictis,</l>
            <l n="581">Sub pedibus movere suis vim pulveris atram.</l>
            <l n="582">Ceu cum dumosis convallibus Appennini</l>
            <l n="583">Offudit nebulam gratam raptoribus Auster,</l>
            <l n="584">Infensam tamen et pecori, pecorisque magistris.</l>
            <l n="585">Tum vero una omnes ingentem ex ore profundunt</l>
            <l n="586">Clamorem et diris ululatibus aera complent.</l>
            <l n="587">Quos postquam infesto venientes agmine vidit</l>
            <l n="588">Tectofagum ductor, revocato milite, in armis</l>
            <l n="589">Constitit, atque aciem laetus direxit in hostem</l>
            <l n="590">Et latera hastatis equitum communiit alis.</l>
            <l n="591">Ipse autem galea et torace armatus aheno</l>
            <l n="592">Eminet, et cunctos inter proceresque, ducesque</l>
            <l n="593">Primus abit; devectus equo, quem mater Iapyx</l>
            <l n="594">Montibus in summis eductum ad frigora et aestum</l>
            <l n="595">Duravit, docuitque leves praevertere ventos</l>
            <l n="596">Cursibus, et stabilem media se sistere in acta.</l>
            <l n="597">Non secus ac tumidis in fluctibus horrida cautes,</l>
            <l n="598">Quam neque sublimi flantes a vertice Cauri,</l>
            <l n="599">Nec coelo abruptae stabili de sede procellae,</l>
            <l n="600">Dum pelago super incumbunt, convellere possunt.</l>
            <l n="601">Et Solymum in Gallos magno clamore ruentem</l>
            <l n="602">Obvius infesta medium transverberat hasta,</l>
            <l n="603">Fundentemque animam misto cum sanguine, ab alto</l>
            <l n="604">Deturbavit equo, nec quicquam profuit illi</l>
            <l n="605">Intectus chalybe clypeus, loricaque triplex,</l>
            <l n="606">Atque ex aere rigens et vix penetrabile tegmen</l>
            <l n="607">Pectoris, extremos inter fabricatus Iberos,</l>
            <l n="608">Et Stygio in primis duratus flumine thorax.</l>
            <l n="609">Eductumque atro ferventi e vulnere telum</l>
            <l n="610">Dirigit in frontem contra venientis, et ora</l>
            <l n="611">Gizidae, fratremque suum, sociumque volentis</l>
            <l n="612">Ulcisci et precibus concepta in vota vocantis</l>
            <l n="613">Unum Halyn, assuevit primis cui sidere ab annis.</l>
            <l n="614">Si te (inquit) semper colui sancteque, pieque</l>
            <l n="615">Coeli numen Halyn, Persis Deus unus et idem</l>
            <l n="616">Cunctorum hostis atrox, tua qui praecepta refutant,</l>
            <l n="617">Da Pater omnipotens inimicum sternere Gallum.</l>
            <l n="618">Illius interitus belli totius ut omen</l>
            <l n="619">Impleat hostiles multo terrore phalanges:</l>
            <l n="620">Augeat et nostris animorum proelia vires.</l>
            <l n="621">Haec secum tacito dum talia murmurat ore,</l>
            <l n="622">Praecipitique adeo cursu defertur, acutae</l>
            <l n="623">Sensit se subito transfigi cuspidis ictu,</l>
            <l n="624">Parte superciliis qua se frons iungit, Halynque</l>
            <l n="625">Acriter incusans manibus dimisit habenas,</l>
            <l n="626">Eque feri dorso cecidit revolutus et ingens,</l>
            <l n="627">Dum cadit, ingentem sonitum super arma dederunt.</l>
            <l n="628">Mox Pharon aggressus rigida ferit arduus hasta</l>
            <l n="629">Sub mentum, unde leves vox edita prodit in auras.</l>
            <l n="630">Atque illis Stygias fugiens infesta sub umbras</l>
            <l n="631">Vita, feris corpus laniandum, avibusque reliquit.</l>
            <l n="632">Inde Aarumque, Homarumque subit, Gazumque, Cotymque</l>
            <l n="633">Ense omnes: namque in Balaco perfregerat hastam.</l>
            <l n="634">Nec tamen incassum: latebris sed pectoris haustis</l>
            <l n="635">Uno eodemque ictu veteris radicibus Orni</l>
            <l n="636">Fixerat exanimum, fractumque in vulnere robur</l>
            <l n="637">Liquerat et Seuthem se se mucrone petentem</l>
            <l n="638">Fragmine perculsum Phlegethonti addixerat amni.</l>
            <l n="639">Post quos Habdallae caput a cervice revellit.</l>
            <l n="640">Habdallae, qui se prognatum a stirpe ferebat</l>
            <l n="641">Abdaridae et latis Arabum regnabat in oris.</l>
            <l n="642">Nec mora. Corcutum, cui, summa in casside plumae</l>
            <l n="643">Centennae assurgunt, centum quod comminus hostes</l>
            <l n="644">Fuderat et cunctos vita spoliarat et armis</l>
            <l n="645">Protinus invadit, clypeumque ex aere rigentem</l>
            <l n="646">Discidit in geminas geminato vulnere partes.</l>
            <l n="647">Nec tamen hic se se compescuit impetus ensis:</l>
            <l n="648">Verum humeros, armosque feri descendit ad imos</l>
            <l n="649">Atque viri summa strinxit de pube, Cilixque</l>
            <l n="650">Ingemuit sonipes, dumque ipsis calcibus aethram</l>
            <l n="651">Verberat assiliens, sessorem exturbat. At ille</l>
            <l n="652">Fusus humi magno terrae sola dura fragore</l>
            <l n="653">Vix premit et subito pedes emicat, inque frementem</l>
            <l n="654">Versus equum. Non me tecum fortissime, dixit,</l>
            <l n="655">Inter mille neces et saeva pericula Martis,</l>
            <l n="656">Quam mihi servasti vitam, dispergere in auras,</l>
            <l n="657">Atque imas tecum delabi Acherontis ad undas</l>
            <l n="658">Taedeat, amborum caedem modo vindicet ensis</l>
            <l n="659">Ante meus, cui tot se animae vovere cadentes.</l>
            <l n="660">Haec effatus, agri medio de tramite saxum,</l>
            <l n="661">Saxum ingens, immane, iugo quod montis ab alto</l>
            <l n="662">Corruerat ventis et tempestatibus atris,</l>
            <l n="663">Ac secum teneras passim prostraverat ornos,</l>
            <l n="664">Corripit, eque manu iecit violentus in hostem.</l>
            <l n="665">Ac nisi laxatas ductor Narbonis habenas</l>
            <l n="666">Defluxisset equi saltu, laevamque petisset,</l>
            <l n="667">Ilicet illius vidisset limina Solis</l>
            <l n="668">Ultima, nec Turcis alta Davidis ab arce</l>
            <l n="669">Eiectis, patriae sospes rediisset ad oras.</l>
            <l n="670">Phaereclum tamen armigerum, qui certa secutus</l>
            <l n="671">Iussa ducis, custos inter fidissimus omnes</l>
            <l n="672">Terga tuebatur, medios pugnantis in hostes</l>
            <l n="673">Perculit et summa moribundum extendit arena.</l>
            <l n="674">Non impune tamen; iusta nam percitus ira</l>
            <l n="675">Rhamundus, clavam ingentem, qua sternere suerat</l>
            <l n="676">Agmina et aerata passim eontundere turmas,</l>
            <l n="677">Sustulit, inque caput, galeamque impegit et omne</l>
            <l n="678">Ossibus infractis dispersit in arma cerebrum.</l>
            <l n="679">Quod propior campi speculatus ab aggere Battus,</l>
            <l n="680">Laserpiciferae Battus regnator arenae,</l>
            <l n="681">Concidit invictum robur nostri agminis (inquit)</l>
            <l n="682">Ac, nisi missilibus Gallum compescere telis</l>
            <l n="683">Tendimus unanimes, nostris de viribus actum est.</l>
            <l n="684">Haec ait, et curvo nitens intorsit ab arcu,</l>
            <l n="685">Cui fuerat cuspis duro ex adamante, sagittam.</l>
            <l n="686">Illa volans dextrae raptim se se intulit alae:</l>
            <l n="687">Inque humero nervis disclusa rigentibus haesit,</l>
            <l n="688">Forte gravem magno dum libret pondere clavam</l>
            <l n="689">In Phalarim et capitis tegmen contundit ahenum;</l>
            <l n="690">Non secus ac glaciem concretam in vallibus imis</l>
            <l n="691">Aut Appennini, aut nubiferae Pirenes,</l>
            <l n="692">Comminuit scopulus summo de vertice lapsus.</l>
            <l n="693">Ergo ille accepto postquam de vulnere sensit,</l>
            <l n="694">Invalido duras cessisse e corpore vires:</l>
            <l n="695">Vertiscum in Rhemis regnantem, inque arma cientem</l>
            <l n="696">Haud procul inde aciem vocat et sic fatur ad aurem.</l>
            <l n="697">Vertisce armipotens, cuius virtute repulsi</l>
            <l n="698">Saepe hostes liquere locum, turpique salutem</l>
            <l n="699">Quaesivere fuga; si te tua facta, tuaeque</l>
            <l n="700">Delectant laudes et gloria parta laborum;</l>
            <l n="701">Ipse meam tutare vicem, dum castra reviso,</l>
            <l n="702">Ut passim iniectae medicari cuspidis ictum,</l>
            <l n="703">Quique omnes frangit vires, auferre dolorem.</l>
            <l n="704">Haec ubi fatus abit: abeuntem ex agmine Bostar,</l>
            <l n="705">Afrorum Bostar longe fortissimus. Eia,</l>
            <l n="706">Eia agite, o socii, iam vicimus, ite frequentes:</l>
            <l n="707">Ite viri mecum et turbam ductore carentem</l>
            <l n="708">Disiicite, adverso caedentes agmina ferro;</l>
            <l n="709">Excitet hic animos, vindex certissima, vestros</l>
            <l n="710">Virtus; una omnes Libycis quae patribus aequet.</l>
            <l n="711">Quando illi populos olim domuere superbos,</l>
            <l n="712">Perque ipsos Gallorum agros ad moenia Romae,</l>
            <l n="713">Vastata passim Italia, sua castra locarunt.</l>
            <l n="714">Et nunc degeneres gentem patiemur inultam,</l>
            <l n="715">Proh dolor, in Libya preclarum, Asiaque trophaeum</l>
            <l n="716">Ponere? Et hac tantos moliri in parte triumphos?</l>
            <l n="717">Non ita; magnanimi si me genuere parentes:</l>
            <l n="718">Inque hoc virtutem fuderunt pectus avitam.</l>
            <l n="719">Dixerat, utque leo mediis in saltibus ingens</l>
            <l n="720">Prospicit armentum specula sublimis ab alta,</l>
            <l n="721">Spirat hians, caudaque sibi diverberat armos</l>
            <l n="722">Et sese in praedam collecta suscitat ira.</l>
            <l n="723">Mox ruit et nitidum, spreto pastore, iuvencum</l>
            <l n="724">Corripit immanis, totumque eviscerat uncis</l>
            <l n="725">Unguibus: humectans undanti sanguine fauces.</l>
            <l n="726">Sternit humi Strophium, quem serva Tolumnia furtim</l>
            <l n="727">Eductum in Sylvis cervae mandarat alendum.</l>
            <l n="728">Isque, ubi firmatis crevit robustior aetas</l>
            <l n="729">Viribus et duro venatu assuetus aprorum,</l>
            <l n="730">Cunctorum caetus hominum vitabat et urbes</l>
            <l n="731">Et montes, vallesque imas et vasta colebat </l>
            <l n="732">Hercyniae deserta, ferasque infestus agebat</l>
            <l n="733">Et cursu et canibus, nec non iaculisque, plagisque.</l>
            <l n="734">Felix si vita coeptum constanter in illa</l>
            <l n="735">Servasset studium, latebrisque occultus opacis</l>
            <l n="736">Aurea magnorum vitasset limina regum.</l>
            <l n="737">Non illum exciperet tellus Bithyna cadentem:</l>
            <l n="738">Non efflantem animam properans ulciscier Aruns,</l>
            <l n="739">Ipse quoque eiusdem cecidisset cuspidis ictu</l>
            <l n="740">Et secum in casum fratres traxisset eundem</l>
            <l n="741">Rhesumque, Eurypilumque, Euaemonidemque, Melemque</l>
            <l n="742">Rheso oculum, femur Eurypilo traiecit; at illos</l>
            <l n="743">Ense ambos rapuit praecordia ad intima adacto.</l>
            <l n="744">Caedit Hylum, caedit Varium, Cloniumque, Pharimque.</l>
            <l n="745">Corruit una ingens Dorylas acerque Coryscus;</l>
            <l n="746">Et cum patre Dares, Titiusque Machaone natus.</l>
            <l n="747">Herbarum vires unus qui noverat omnes;</l>
            <l n="748">Posset ut aegrotis veniens afferre salutem:</l>
            <l n="749">Et iam iam exangues revocare ad lumina vitae.</l>
            <l n="750">Ergo hic perfossum letali vulnere dum se</l>
            <l n="751">Aspicit emoriens, patrias reminiscitur artes</l>
            <l n="752">Incassum et demens queritur pia bella secutum.</l>
            <l n="753">Has ferus atque alias caedes et tristia victor</l>
            <l n="754">Funera miscebat Bostar, Gallosque maniplos</l>
            <l n="755">Impulerat nudare fugae iam terga ruentes</l>
            <l n="756">Cum subito accurens praestantibus optimus armis</l>
            <l n="757">Commius ipse Atrebas, peditum sed ductor agebat</l>
            <l n="758">Germanorum aciem, longis quae freta sarissis</l>
            <l n="759">Pugnam obit, ingentique locum virtute tuetur.</l>
            <l n="760">Non pudet, o miseri, toto discedere campo</l>
            <l n="761">Unius Abdaridae tantum formidine pulsos?</l>
            <l n="762">Quo fugitis trepidi? Gressus quo tenditis (inquit)</l>
            <l n="763">Non hic ullae arces, non moenia fida, nec usquam</l>
            <l n="764">Castra dabunt vobis tutum munita receptum.</l>
            <l n="765">Aut hic vincendum, claraque hic morte cadendum est</l>
            <l n="766">Aut pecudum in morem subeundum vincla, necemque.</l>
            <l n="767">Commius his dictis fertur violentus in Afrum</l>
            <l n="768">Exultantem animis et multa caede madentem,</l>
            <l n="769">Aggrediturque virum demisso in tempora ferro.</l>
            <l n="770">Ille ictum parma venientem excepit, equumque</l>
            <l n="771">Impulit inde suum, Gallumque amplexus et haerens</l>
            <l n="772">Nititur e summa deiectum avellere sella.</l>
            <l n="773">Ac dum se raptant manibus per mutua nexis,</l>
            <l n="774">Inque vicem contra summa nituntur opum vi;</l>
            <l n="775">In terram pariter ambo cecidere ruentes,</l>
            <l n="776">Atque arma ingentem strepitum collisa dederunt.</l>
            <l n="777">Subsedit Bostar, rigido quem Commius ense</l>
            <l n="778">Confodit, atque una vitam cum sanguine ademit.</l>
            <l n="779">Verum a caede illum surgentem aggressus Amilcar,</l>
            <l n="780">In tergum veniens impacta traiicit hasta.</l>
            <l n="781">Sic te Poenorum decus extinxisse putasti</l>
            <l n="782">Galle, ait, et nostris victorem excedere ab oris?</l>
            <l n="783">Accipe, et has demum partas nunc infer olympo</l>
            <l n="784">Exuvias , Christoque tuo gratare, quod ipsos</l>
            <l n="785">Abdaridas victos, Asiaque e divite pulsos,</l>
            <l n="786">Infractumque iugum, libertatique reclusum</l>
            <l n="787">Esse aditum Solymae te bellatore, videbit.</l>
            <l n="788">Impius has imo fundebat pectore voces</l>
            <l n="789">In Sagarim, Dorylumque ruens: hastaque reducta</l>
            <l n="790">Ille dextrum inguen; costas huic perforat imas.</l>
            <l n="791">Inde Idam, Ligerimque subit, Pardumque, Lycumque.</l>
            <l n="792">Et cum Priverno iungentem Hypsenora vires;</l>
            <l n="793">Mox Bardum et Gaddum pugnae nodumque, moramque</l>
            <l n="794">Turbat agens, utrumque tuum Florentia civem.</l>
            <l n="795">Ast animam Cynirae letalibus oblita succis</l>
            <l n="796">Fraxinus exhausit validis contorta lacertis:</l>
            <l n="797">Allobrogi Cynirae, dederat cui maximus heros</l>
            <l n="798">Eustachides Morinos tranquilla in pace regendos.</l>
            <l n="799">Ille potestatem dicendi iuris adeptus</l>
            <l n="800">Ingentes cumularat opes, quibus auctus honores</l>
            <l n="801">Ipse sibi primos capta promiserat urbe.</l>
            <l n="802">Nec mirum quando Vatum responsa petenti</l>
            <l n="803">Addiderant animos et spe, fastuque replerant</l>
            <l n="804">Usque adeo, ut tenues iam fastidiret amicos,</l>
            <l n="805">Solaque monstratae spectaret commoda sortis.</l>
            <l n="806">Visum aliter Superum Regi, cui sidera parent.</l>
            <l n="807">Tum vero tremefacta retro coepere piorum</l>
            <l n="808">Agmina versa fuga Persae dare terga sequaci.</l>
            <l n="809">Quando etiam Tomyris portis eruperat urbis:</l>
            <l n="810">Et parte ex alia turmam Solymanus equestrem</l>
            <l n="811">Intulerat campo, Gallosque aggressus agebat</l>
            <l n="812">Palantes, turmasque equitum, peditumque, catervas,</l>
            <l n="813">Sicubi constiterant densae, fundebat, et una</l>
            <l n="814">Cum ducibus turbam morti dabat; illius ergo</l>
            <l n="815">Obvius infestis manibus non se obtulit ullus,</l>
            <l n="816">Adsumptus leto poenas quin solverit acres.</l>
            <l n="817">Et primum Amphio natus genitore Perutus</l>
            <l n="818">Occubuit, ferro penitus per viscera adacto.</l>
            <l n="819">Mox Migdon praestans forma et iuvenilibus annis,</l>
            <l n="820">Levia cui nondum lanugo infecerat ora,</l>
            <l n="821">Et galea insignis crinem, frontemque tegebat,</l>
            <l n="822">Concidit in renes, acta per terga securi,</l>
            <l n="823">Et matri miserae, quae natum in bella secuta est,</l>
            <l n="824">Ut pia longinquas Solymorum inviseret oras;</l>
            <l n="825">Solveret et sancto solennia vota sepulcro;</l>
            <l n="826">Exhalans animam lachrymas, luctumque reliquit.</l>
            <l n="827">Nec stragem Tomyris diversa in partem minorem</l>
            <l n="828">Edebat, iaculis et parma insignis Amazon.</l>
            <l n="829">Illa simul geminos Halium, Crotonaque fratres</l>
            <l n="830">Fudit humi, mortique Hebesum, Lamyrumque, Phalumque,</l>
            <l n="831">Ausa dedit, pressitque artus atque arma Dioclis:</l>
            <l n="832">Forte ut erat prolapsus equo, telumque trementi</l>
            <l n="833">Infixit iugulo, manibus dum prendit utrisque</l>
            <l n="834">Bellatoris equi, gladioque attentat habenas</l>
            <l n="835">Undantes, parat et femori dare vulnus aperto.</l>
            <l n="836">Ergo illum se se quaerentem attollere, ferro</l>
            <l n="837">Caedit: et in media morientem linquit arena.</l>
            <l n="838">Quamque optasti, inquit, sedem cape; nec tibi fortes</l>
            <l n="839">Abdaridae invideant: tantum quod Galle sepulchrum</l>
            <l n="840">Nactus, ad Ascaniam cecidisti invicte paludem.</l>
            <l n="841">Atque ubi subiectos populos in iura vocares,</l>
            <l n="842">Effuso tandem peperisti sanguine regnum.</l>
            <l n="843">Sic effata palam victrix exultat Amazon</l>
            <l n="844">Atque illuc, ubi conferto videt agmine pugnam</l>
            <l n="845">Urget equum, saevitque gravi nunc illae securi</l>
            <l n="846">Comminus: infestis nunc eminus usa sagittis.</l>
            <l n="847">Ac, velut Hyrcanis in saltibus aspera tigris</l>
            <l n="848">Quam iuvenes densa circumvenere corona</l>
            <l n="849">Insilit in medios: illumque eviscerat uncis</l>
            <l n="850">Unguibus: huic rigidis infringit dentibus artus.</l>
            <l n="851">Sic furit in pedites equitesque animosa virago.</l>
            <l n="852">Ergo omnes turmae, fulgentesque aere catervae</l>
            <l n="853">Turbatae, hinc illinc in morem pulveris atri,</l>
            <l n="854">Quem Notus, aut veniens sublimi a vertice Caurus</l>
            <l n="855">Praeseagit et nigra late premit aera nube</l>
            <l n="856">Praecipites, quocumque ingens metus ingruit: ibant</l>
            <l n="857">Atque omnes decorisque sui, patriaeque salutis</l>
            <l n="858">Obliti, iam terga dabant palantia Medis.</l>
            <l n="859">Nec pudor instructo retinebat in agmine quenquem.</l>
            <l n="860">Sed mistus clamorque virum, clangorque tubarum</l>
            <l n="861">Implebat summos sublatus ad aethera montes.</l>
            <l n="862">Tempore quo primum victor Solymanus in urbem</l>
            <l n="863">Nicaeam ingressus, vixisset moenia firmi</l>
            <l n="864">Omnia praesidiis et opes stabilisset avitas</l>
            <l n="865">Ni spes et praeceps alio sententia mentem</l>
            <l n="866">Flecteret, ac victos illo certamine Gallos</l>
            <l n="867">Se se avibus praedam cunctos canibusque daturum</l>
            <l n="868">Pulsurumque omni Syriaque, Asiaque putasset.</l>
            <l n="869">Atque haec ipsa animo demens dum voluit et acres</l>
            <l n="870">Gloria bellandi stimulos sub pectore vertit,</l>
            <l n="871">Nuncius acceptae cladis pervenit ad aures</l>
            <l n="872">Heroum, atque omnes castris excivit apertis.</l>
        </div1>
      </body>
  </text>
</TEI>
