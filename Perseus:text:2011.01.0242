<TEI>
    <teiHeader>
        <fileDesc>
            <titleStmt>
                <title xml:id="syri">
                    <title>Syrias</title>
                    <abbr>Syrias</abbr>
                    <bibl>Syrias (*Florentiae 1591)</bibl>
                </title>
                <author xml:id="BARGAEUS">
                    <name>Bargeo</name>
                    <date>Barga 1517 - Pisa 1596</date>
                    <gloss>Petrus Angelius Bargaeus</gloss>
                    <abbr>BARGAEUS</abbr>
                </author>
            </titleStmt>
            <publicationStmt>
                <authority>Musisque Deoque 2007</authority>
                <availability status="free">
                    <p>This text may be freely distributed, subject to the following
    restrictions:</p>
                    <list>
                        <item>You credit Perseus, as follows, whenever you use the document:
	    <quote>Text provided by Perseus Digital Library. Original version available for viewing and download at http://www.perseus.tufts.edu/hopper/.</quote>
                        </item>
                        <item>You leave this availability statement intact.</item>
                        <item>You use it for non-commercial purposes only.</item>
                        <item>You offer Perseus any modifications you make.</item>
                    </list>
                </availability>
            </publicationStmt>
            <sourceDesc>
                <bibl>Syrias (*Florentiae 1591)</bibl>
            </sourceDesc>
        </fileDesc>
        <encodingDesc>
            <refsDecl>
                <refState unit="section" n="chunk" delim="."/>
            </refsDecl>
        </encodingDesc>
        <profileDesc>
            <langUsage>
                <language id="la">Latin</language>
                <language id="it">Italian</language>
                <language id="grc">Greek</language>
            </langUsage>
        </profileDesc>
        <revisionDesc>
            <change when="2024-10-03" who="https://orcid.org/0000-0002-9145-7238">Checked the text against the printed 1591 edition, fixed some minor errors and mainly added verses that had been omitted in the transcription.</change>
        </revisionDesc>
    </teiHeader>
    <text xml:lang="la">
        <body>
            <div1 type="section" xml:id="d12" met="H" n="12" rend="12">
                <l n="1">Interea nigro terras velavit amictu</l>
                <l n="2">Stellarumque choros nox coelo invecta reduxit</l>
                <l n="3">Et circum crebris cinxeunt moenia Galli</l>
                <l n="4">Excubiis, alii recreant dum corpora somno,</l>
                <l n="5">Successu rerum laeti: spem pectore nanque</l>
                <l n="6">Concipiunt urbis potienda et gentis iniquae</l>
                <l n="7">Delendae penitus quamprimum armisque, fameque.</l>
                <l n="8">At non Hassanum dulcis levis unda soporis</l>
                <l n="9">Pellicit; immitesque sinunt requiescere curae,</l>
                <l n="10">Cuncta adversa suo tristi cum corde putantem.</l>
                <l n="11">Et nunc occlusa secum spatiatur in aula</l>
                <l n="12">Solus et ex imo ducit suspiria corde:</l>
                <l n="13">Moenia nunc densa iuvenum stipante caterva</l>
                <l n="14">Invisit; turres et propugnacula firmat:</l>
                <l n="15">Et non consuetas vigiles permutat in horas:</l>
                <l n="16">Incertus fidei cunctorum et conscius irae,</l>
                <l n="17">Crudelisque odii: cui se, suaque omnia norat</l>
                <l n="18">Civibusque esse piis: quorum genus omne nefandis</l>
                <l n="19">Affligens scelerum formis immane premebat.</l>
                <l n="20">Ergo ubi iam coelum, sole illustrante serenum,</l>
                <l n="21">Restituit rebus proprios Aurora colores,</l>
                <l n="22">Seque hinc atque illinc cinctum videt esse frequenti</l>
                <l n="23">Gallorumque, Italumque manu; velut horrida Tigris,</l>
                <l n="24">Hyrcanus quam pastor agens in retia captam</l>
                <l n="25">Inclusit cavea, furit acrior usque, fremitque,</l>
                <l n="26">Conceptasque animo magis ac magis asperat iras;</l>
                <l n="27">Inque dies agens se se, vehementius atram</l>
                <l n="28">Auget in immensum rabiem, studiumque nocendi.</l>
                <l n="29">Sic ille ad caedem stimulis agitatus iniquis,</l>
                <l n="30">Turcarum primos in regia tecta vocatos</l>
                <l n="31">Alloquitur. Venit, quod non speravimus unquam,</l>
                <l n="32">Tempus, ait, Persis cum toto e ponte fugatis</l>
                <l n="33">Obsessi circum claudamur moenibus urbis:</l>
                <l n="34">Exitus et nusquam liber vacet: unde petatur</l>
                <l n="35">Victus; ut exhaustas recreent in corpore vires,</l>
                <l n="36">Qui mea sunt mecum defendere regna parati.</l>
                <l n="37">Nam plebis non ulla movet me cura tuendae.</l>
                <l n="38">Stet modo militiae constans mihi robur et ordo,</l>
                <l n="39">Quo longe infensos valeam depellere Gallos;</l>
                <l n="40">Si scalis forte appositis ad moenia tentent</l>
                <l n="41">Irruere et summas murorum evertere turres.</l>
                <l n="42">Ergo ego, ne victos tandem nos dedere cogar,</l>
                <l n="43">Impositoque iugo miserum submittere collum,</l>
                <l n="44">Eiicere institui nostris e moenibus actos</l>
                <l n="45">Christicolas omnes, vel duro absumere ferro:</l>
                <l n="46">Quos ego suspectos nullo non tempore habendos</l>
                <l n="47">Esse reor generi Turcarum et fortibus armis:</l>
                <l n="48">Sed tum praecipue, cum rerum summa vacillat;</l>
                <l n="49">Exitiumque ingens anceps fortuna minatur.</l>
                <l n="50">Non regnet, quem vana animi clementis imago</l>
                <l n="51">Frangit et utilibus miserantem avertit ab ausis.</l>
                <l n="52">Rebus in extremis tentandum extrema; nec ullus</l>
                <l n="53">Effuso servavit adhuc sine sanguine regnum-</l>
                <l n="54">Haec ubi dicta dedit solio sublimis ab alto,</l>
                <l n="55">Obstupuere animis patres, variumque per omnes</l>
                <l n="56">Murmur iit; partim nusquam consulta probantes:</l>
                <l n="57">Partim etiam, qui mature properanda putarent</l>
                <l n="58">Omnia et e medio penitus genitus genus omne piorum</l>
                <l n="59">Tollendum et solis linquenda ea moenia Turcis.</l>
                <l n="60">Haec dum illi inter se dubio sermone volutant</l>
                <l n="61">Et simul instantis terrentur imagine caedis,</l>
                <l n="62">Quid damnent, quidve inde probent decernere mussant.</l>
                <l n="63">Quos inter claro proavorum a sanguine natus</l>
                <l n="64">Consessu in primo primus Benserra sedebat,</l>
                <l n="65">Consilii bonus atque armis ad bella parandis</l>
                <l n="66">Praefectus, regique ipsi gratissimus et qui</l>
                <l n="67">A puero cultum Abdaridae non sponte secutus</l>
                <l n="68">Christum ipsum solum esse Deum, solumque putabat</l>
                <l n="69">Dignum, quem precibus supplex in vota vocaret;</l>
                <l n="70">Turcarumque metu clam sacra illius et aras</l>
                <l n="71">Interdum coleret, templumque occultus obiret.</l>
                <l n="72">Ergo idem a miseris infandam avertere cladem</l>
                <l n="73">Cum cuperet, solitos primum praefatus honores.</l>
                <l n="74">Consilium, rex magne tuum, quis inutile dicat,</l>
                <l n="75">Exilium regno rebus minitantibus? Inquit.</l>
                <l n="76">Sed quoniam nondum desunt alimenta, quibus se</l>
                <l n="77">Plebs alat et nobis Persae expectantur in horas</l>
                <l n="78">Venturi auxilio, cunctique ad iussa parati</l>
                <l n="79">Christicolae accurunt; operasque impendere pergunt,</l>
                <l n="80">Quisque suam, Turcisque levant, Arabisque laborem,</l>
                <l n="81">Dum muros illi insomnes, urbemque tuentur</l>
                <l n="82">Et procul audaces Gallos a moenibus arcent;</l>
                <l n="83">Ipse ego in alterius tenebrosa silentia noctis </l>
                <l n="84">Hanc caedem differre velim; cum nulla supersit</l>
                <l n="85">Spes alia, instanti quae nos defendat ab hoste.</l>
                <l n="86">Immo, ait, Hassanus, cum primum e turre sacerdos</l>
                <l n="87">Venturae noctis mediam praedixerit horam,</l>
                <l n="88">In vicos, omnesque domos immittere certum est,</l>
                <l n="89">Qui somno oppressos iugulent; qui funditus omnem</l>
                <l n="90">Festinent ferro sceleratam excindere gentem:</l>
                <l n="91">Non sexus, non ullum usquam discriminet aetas;</l>
                <l n="92">Sive senes, seu sint sugentes ubera nati.</l>
                <l n="93">Sic volo, sic iubeo, sic stat sententia; nec se</l>
                <l n="94">Quisquam alio nostram speret traducere mentem.</l>
                <l n="95">Vos ite et tacitis quamprimum accingite coeptis</l>
                <l n="96">Immites dextras et vos explete nocentum</l>
                <l n="97">Sanguine, qui nostrae laeti gentisque, domusque</l>
                <l n="98">Excidium expectant, his ut dominentur in oris,</l>
                <l n="99">Servitioque premant, quorum modo iussa facessunt.</l>
                <l n="100">Haec graviter frendens imo de pectore fudit.</l>
                <l n="101">Atque illi facinus quamprimum ad triste parandum</l>
                <l n="102">Discessere omnes animis immanibus acti.</l>
                <l n="103">Non secus atque lupi, quos lux inimica, diesque</l>
                <l n="104">In sylvis retinet clausos, specubusque repostis,</l>
                <l n="105">Expectant avidi noctem, densasque tenebras,</l>
                <l n="106">Incustoditos una ut cum matribus agnos</l>
                <l n="107">Invadant, caulasque ipsas et ovilia vastent</l>
                <l n="108">Et multo exsaturent undantes fauces.</l>
                <l n="109">At non oblitus generis Benserra paterni</l>
                <l n="110">Ipse sui, cultusque pii discrimine tanto,</l>
                <l n="111">Impia per certos regis consulta ministros</l>
                <l n="112">Christicolum primis retegit, monstratque salutem</l>
                <l n="113">Sperandam unam animis extrema audentibus ergo</l>
                <l n="114">Advigilent, mediaeque adsint sub tempora noctis</l>
                <l n="115">Insomnes, imo ut portas a cardine vellant, </l>
                <l n="116">Inque urbem Gallosque vocent, Italosque patentem:</l>
                <l n="117">Se quoque opem tantis conatibus allaturum.</l>
                <l n="118">His ita compositis, sublimi in turre morantem</l>
                <l n="119">Solus adit natum, quem paucis ante diebus</l>
                <l n="120">Exceptum pugna dimiserat Appulus heros</l>
                <l n="121">Et iuvenem donis abeuntem ornaverat amplis.</l>
                <l n="122">Nate, ait, o veterum species expressa parentum,</l>
                <l n="123">Vade age et Ausoniae ductorem gentis adito:</l>
                <l n="124">Dic tempus capiendae urbis venisse supremum:</l>
                <l n="125">Ipse modo ad portae tacitus se limina sistat,</l>
                <l n="126">Cum terras densis nox intempesta tenebris</l>
                <l n="127">Texerit et dulces affuderit humida somnos:</l>
                <l n="128">Tempore quo pia gens formidine caedis iniquae</l>
                <l n="129">Conveniet, portaeque obices et claustra refringet,</l>
                <l n="130">Atque Italis aditum patefactam rumpet in urbem.</l>
                <l n="131">Utque fidem dictis habeat, tu sponsor, et obses</l>
                <l n="132">Missus abi et primus valuis invade revulsis</l>
                <l n="133">Ingressum atque aciem tectis bipatentibus infer.</l>
                <l n="134">Haec ille. Et iuvenis parendi accensus amore</l>
                <l n="135">Carpit iter, notosque inter elapsus amicos,</l>
                <l n="136">Detulit Ausonio regi mandata parentis.</l>
                <l n="137">Isque ubi primores secreta in parte coactos</l>
                <l n="138">Admonuit, petiitque simul, sententia menti</l>
                <l n="139">Quae foret et dubiis audax fiducia rebus,</l>
                <l n="140">Non eadem sensere omnes: pars maxima nanque</l>
                <l n="141">Nil temere audendum censet: ne forte paratas</l>
                <l n="142">Lapsus in insidias poenas exercitus acres</l>
                <l n="143">Sanguine persolvat: pars esse audacter eundum,</l>
                <l n="144">Quo fors laeta vocat, nec opem poscentibus ullam</l>
                <l n="145">Christicolum precibus (pietas quae vera) negandam.</l>
                <l n="146">Haec inter nox Eois caput extulit undis </l>
                <l n="147">Discedente die, coelumque invecta retexit:</l>
                <l n="148">Atque animis illi incassum discordibus horas </l>
                <l n="149">Ducebant, Italum ductor cum Daunius heros.</l>
                <l n="150">Non hanc litem, inquit, non haec consulta, morasque</l>
                <l n="151">Res patitur; ducam ipse meos discrimen in ipsum;</l>
                <l n="152">Vos, quibus est suspecta fides in tecta vocantis,</l>
                <l n="153">Pandentisque ultro portas, permittite quaeso </l>
                <l n="154">Solus ut obiiciam leto caput et mihi tantum</l>
                <l n="155">Imponam periturus onus, subeamque periclum.</l>
                <l n="156">At pius Eustachides, postquam tibi vivida virtus</l>
                <l n="157">Exagitat pectus stimulis haud mollibus, inquit,</l>
                <l n="158">Vade, age, et oblatam decoris ne desere laudem.</l>
                <l n="159">Nos hic, interea nequid secus accidat, ac res</l>
                <l n="160">Postulat, amari, signisque impensius omnes</l>
                <l n="161">Advigilare suis ductorum ad iussa paratos</l>
                <l n="162">Cogemus, precibusque Deum, votisque rogantes</l>
                <l n="163">Successum rebus, tibi quem promittis et ipsi</l>
                <l n="164">Speramus, qui facta tuae immortalia dextrae</l>
                <l n="165">Novimus atque animi robus suspeximus alti.</l>
                <l n="166">Haec pius Eustachides et castra per omnis certos</l>
                <l n="167">Dimittit, taciti cogant ut in arma maniplos</l>
                <l n="168">Et ducibus iubeant cunctos astare paratos.</l>
                <l n="169">Ast Italum, quos iandudum Trinacrius heros,</l>
                <l n="170">Invicti monitu Boemundi, accinxerat armis,</l>
                <l n="171">In latebris occulta manus prope moenia se se</l>
                <l n="172">Abdiderat, muris scalasque paraverat aequas.</l>
                <l n="173">Ac nondum instructis ad coepta ingentia Gallis</l>
                <l n="174">Christicolum primos Benserra ad limina portae</l>
                <l n="175">Duxerat, aggressus vigilum dare corpora leto</l>
                <l n="176">Atque ipso aeratos a cardine vellere postes.</l>
                <l n="177">Verum illi obnixi se se defendere et omni,</l>
                <l n="178">Qua poterant, ratione locum, portamque tuentes,</l>
                <l n="179">Turcarum auxilia ingenti clamore vocabant;</l>
                <l n="180">Ammissuri urbem iam iam, poenasque daturi,</l>
                <l n="181">Ni properent, murisque hostem depellere tendant.</l>
                <l n="182">Tum vero Ausonios inter fortissimus omnes</l>
                <l n="183">Dux Robertiades, laudi non aequus avitae,</l>
                <l n="184">Qua data pars muri, scalas admovit et urbem</l>
                <l n="185">Ingreditur primus, sequiturque Oenotria pubes</l>
                <l n="186">Omnis et excelsas in moenibus occupat arces,</l>
                <l n="187">Excubiis passim caesis; tum laeta secundo</l>
                <l n="188">Successu, auxilium victrix pugnantibus affert.</l>
                <l n="189">Nec minus interea gentis decus acre Sicanae</l>
                <l n="190">Tancredus, piceos valuis arentibus ignes</l>
                <l n="191">Iniicit et dura scindit tremefacta securi</l>
                <l n="192">Limina, ferratosque obices: labat ariete crebro</l>
                <l n="193">Ianua et hinc atque hinc aditum dat aperta patentem.</l>
                <l n="194">Immissae irrumpunt acies: fit vi via ferro:</l>
                <l n="195">Caeduntur vigiles; fuso loca sanguine fervent.</l>
                <l n="196">Hassanum interea regem saevissimus implet</l>
                <l n="197">Nuntius; ingressos portis bipatentibus urbem</l>
                <l n="198">Ausonios, Gallosque omnes, fortesque Britannos,</l>
                <l n="199">Nec vitae cuiusquam ullam superesse salutem.</l>
                <l n="200">Fervere caede domos: glomerari incendia tectis:</l>
                <l n="201">Quosque trucidari decreverat ipse, patentes</l>
                <l n="202">Insedisse vias omnes ultricibus armis</l>
                <l n="203">Ac, nisi praecipitem celeri fuga in avia se se</l>
                <l n="204">Coniiciat, venturum hostem, qui sanguine poenas</l>
                <l n="205">Expetat et regnum Turcarum vertat ab imo.</l>
                <l n="206">Ille irae impatiens; potius ruat arduus aether</l>
                <l n="207">In caput hoc ipsum et barathri me sorbeat ingens</l>
                <l n="208">Gurges, ait, quam degeneri dem terga timori,</l>
                <l n="209">Et captae superem excidio perterritus urbis.</l>
                <l n="210">Dixit et ore fremens, armisque indutus ahenis</l>
                <l n="211">Deserit ingentes aedes, seque obvius infert</l>
                <l n="212">Ausoniis, acri vastantibus omnia ferro.</l>
                <l n="213">Et primum Evalci gladium in precordia condit.</l>
                <l n="214">Evalci; mollis regio quem culta Tarenti</l>
                <l n="215">Eduxit, veteri natum de gente Laconum,</l>
                <l n="216">Praefecitque suis Boemundum in bella secutis.</l>
                <l n="217">Felix, qui patriae luxum, qui commoda vitae</l>
                <l n="218">Otia iucundae leto mutarit honesto,</l>
                <l n="219">Intuleritque animum moriens fulgentibus astris.</l>
                <l n="220">Cuius ob interitum poenas ut fumeret acres</l>
                <l n="221">Harpalion, animo praestans, sed viribus impar,</l>
                <l n="222">Inter Hydruntinos claris genitoribus ortus,</l>
                <l n="223">Accurrit, clypeumque hastam percussit acuta:</l>
                <l n="224">Incassum: ternis tectus nanque orbibus aeris</l>
                <l n="225">Protinus ad se se venientem reppulit ictum.</l>
                <l n="226">At rabie fera corda tumens Hassanus in hostem</l>
                <l n="227">Irruit extemplo subiens, saevamque bipennem</l>
                <l n="228">Sustulit, inque altam media inter tempora frontem</l>
                <l n="229">Libravit, partesque caput disiecit in ambas.</l>
                <l n="230">Non aliter, quam frondosa lignator in Ida</l>
                <l n="231">Disiicit impacta quercumve, ornumve securi:</l>
                <l n="232">Concidit Harpalion, cumque Harpalione Georgus</l>
                <l n="233">Et Caeclus, Braetonque una, Dinonque, Phaonque</l>
                <l n="234">Et deiecit humi dextra armipotente peremptos,</l>
                <l n="235">Sphaerumque et Mochum, Phaetumque et Paxamon acrem,</l>
                <l n="236">Qui primi portis urbem intravere revulsis.</l>
                <l n="237">Iamque catervatim stragem impune cruentas</l>
                <l n="238">Ediderat, letoque Italos prostrarat acerbo</l>
                <l n="239">Et versos ad portam omnes ex urbe fugasset,</l>
                <l n="240">Ni Robertiades, Normannae gloria gentis,</l>
                <l n="241">Obiiciens se se fugientibus, arma, manusque </l>
                <l n="242">Cogeret in Turcas, regemque immane furentem</l>
                <l n="243">Vertere, quaque globus se se densissimus infert.</l>
                <l n="244">Hac vos poscit, ait, virtus, hac vi via vobis</l>
                <l n="245">Invenienda viri: posita est victoria vestris </l>
                <l n="246">In manibus; subeat vos esse e sanguine natos</l>
                <l n="247">Illorum, victo qui quondam ex hoste triumphos</l>
                <l n="248">Duxere et patriam positis auxere trophaeis.</l>
                <l n="249">An muros, turresque urbis superavimus altas,</l>
                <l n="250">Ferratosque obices, portasque refregimus, ut nos</l>
                <l n="251">Victores victi deserta in castra repellant?</l>
                <l n="252">Dixit et anteferens gressum, rotat arduus ensem</l>
                <l n="253">Fulmineum, mediosque iacit se primus in hostes,</l>
                <l n="254">Disiectosque urget, caput huic detruncat et illi</l>
                <l n="255">Transadigit costas et funera miscet ubique.</l>
                <l n="256">Utque Leo Mauris quem forte in saltibus Afer</l>
                <l n="257">Deprensum venator agit, si saeva Molossum</l>
                <l n="258">Urget turba canum, primos aggressus aduncis</l>
                <l n="259">Unguibus, exercet conceptas fervidus iras,</l>
                <l n="260">Mox iuvenum praeceps densum petit agmen et illinc</l>
                <l n="261">Coede nova laetus sylvarum in opaca refugit.</l>
                <l n="262">Vibranti sic ille latus ferit ense Sohemi</l>
                <l n="263">Regis, Ituraeis praeerat qui solus, opemque </l>
                <l n="264">Ferret ut obsessi, in regia tecta tyranni</l>
                <l n="265">Hassani se contulerat, nactusque superbum</l>
                <l n="266">Coniugium Cromnae, forma atque aetate nitentis,</l>
                <l n="267">Addiderat socero se se, pugnamque ciebat</l>
                <l n="268">Acrior atque Italum legionibus obvius ibat,</l>
                <l n="269">Ac multos prostrarat humi: sed Daunius ensis,</l>
                <l n="270">Ceu fulmen coelo emissum, compescuit una</l>
                <l n="271">Illius horribilesque minas, saevumque furorem.</l>
                <l n="272">Quin etiam Hassanum cumulantem funera regem</l>
                <l n="273">Perculit et summa caput a cervice recidit,</l>
                <l n="274">Praefixumque hastae ferri sublime per urbem</l>
                <l n="275">Iussit et infestos deleri funditus hostes.</l>
                <l n="276">Iamque Aurora suo fulgore retexerat orbem</l>
                <l n="277">Terrarum atque oculis caedem ostentabat apertam.</l>
                <l n="278">Strataque corporibus caesis adoperta viarum</l>
                <l n="279">Horrebant: fusoque solum passim omne natabat</l>
                <l n="280">Sanguine, perque domos ensesque, ignesque furebant.</l>
                <l n="281">Nuntius ad proceres subitus cum venit abusque </l>
                <l n="282">Finibus Arabiae et Ginglam spectantis Edessae,</l>
                <l n="283">Millia tercentum Parthorum Euphratis ad undam</l>
                <l n="284">Consedisse: quibus dux Corbagus, unus et armis</l>
                <l n="285">Atque animis longe cunctos acerrimus, inter</l>
                <l n="286">Arsacidas, qui vincla piis, mortemque minetur:</l>
                <l n="287">Ni Syria excedant quamprimum, urbemque relinquant,</l>
                <l n="288">Et referant celeres illinc ad Thracia gressum</l>
                <l n="289">Bosphora et angusto pelagi se limite servent.</l>
                <l n="290">Ergo illi postquam Turcas cecidisse peremptos</l>
                <l n="291">Videre et spoliis se se, sceptrisque potitos</l>
                <l n="292">Hassani Syriae late regnantis in oris,</l>
                <l n="293">Obfirmant animos, instaurant moenia, si qua</l>
                <l n="294">Parte labant; explent opera interrupta, novisque</l>
                <l n="295">Aggeribus muros et propugnacula cingunt:</l>
                <l n="296">Imponunt trabes et saxa ingentia, quae mox</l>
                <l n="297">In clypeis contectam aciem deiecta ferantur.</l>
                <l n="298">Iamque adeo Oceani vasto se gurgite Titan</l>
                <l n="299">Tertius extulerat, lucemque reduxerat orbi,</l>
                <l n="300">Cum valles, collesque altos exercitus ingens</l>
                <l n="301">Persarum insedit, coelumque, Erebusque repente</l>
                <l n="302">Contremuit clamore virum, cantuque tubarum:</l>
                <l n="303">Et Libani, Casiique iugum subsedit et amnis</l>
                <l n="304">Substitit atque undis caput abdidit altus Orontes.</l>
                <l n="305">Nec mora. Continuis cinxerunt moenia castris,</l>
                <l n="306">Atque omnes clausere vias, fuga ne qua piorum</l>
                <l n="307">Exciperet leto quenquam et servaret inultum.</l>
                <l n="308">Ut cum venantes capreas, damasque fugaces</l>
                <l n="309">Rupibus in summis, aut vallibus in depressis</l>
                <l n="310">Deprehendere, plagis aditus ingentibus omnes</l>
                <l n="311">Impediunt: aliquae, ne dum oppugnantur et una</l>
                <l n="312">Urgentur densa iuvenumque, canumque corona,</l>
                <l n="313">Forte per occultas nactae liberrima fauces</l>
                <l n="314">Effugia et tutos ad nota cubilia cursus,</l>
                <l n="315">Incustoditis e saltibus elabantur.</l>
                <l n="316">At vulgo tremefacta novuus per pectora Gallis</l>
                <l n="317">Insinuat pavor et capta decedere terra</l>
                <l n="318">Suadet et in patriam salsas remeare per undas:</l>
                <l n="319">Ostendat se siqua ollis fuga libera; quando</l>
                <l n="320">Longinquo absumpti bello morboque, fameque,</l>
                <l n="321">Esse pares nequeunt pauci tot millibus et se</l>
                <l n="322">Barbariae metuunt praedam fore: capta tueri</l>
                <l n="323">Moenia si pergant, iactis quae pontibus hostes</l>
                <l n="324">Corporibusque adeo coesorum ingentibus aequent;</l>
                <l n="325">Ariete ni perculsa prius dent cuncta ruinam.</l>
                <l n="326">Haec passim inter se Gallique, Italique dolebant,</l>
                <l n="327">Et procerum miseri facta inconsulta vocabant.</l>
                <l n="328">At bonus Eustachides, quem non avertere coeptis</l>
                <l n="329">Frigius et in vulgum pestis grassata, famesque,</l>
                <l n="330">Impavidum potuit, non usta caloribus ora</l>
                <l n="331">Moenia, Senonumque ducis fuga turpis ad urbem</l>
                <l n="332">Threiciam et castra innumeris deserta maniplis.</l>
                <l n="333">Quis metus aut quae tanta animis ignavia vestris</l>
                <l n="334">Venit? Ait. Sunt hic iisdem subiecta periclis </l>
                <l n="335">Lumina tot praeclara ducum, quorum inclyta virtus</l>
                <l n="336">Aeternam vobis peperit famamque, decusque:</l>
                <l n="337">Iidem etiam tanta vos obsidione solutos</l>
                <l n="338">Servabunt. Etenim causam (mihi credite) nunquam </l>
                <l n="339">Deseret ipse suam divum pater atque hominum rex,</l>
                <l n="340">Castraque Persarum vobis concedet, opesque</l>
                <l n="341">In praedam, modo vos precibus confidite nostris</l>
                <l n="342">Affore et hostiles staturum caede phalanges.</l>
                <l n="343">His pius Eustachides, nec non et Daunius heros</l>
                <l n="344">Hortatur socios, omnesque ope sublevat omni,</l>
                <l n="345">Qua potis et somno indulgens parcoque, brevique</l>
                <l n="346">Tutatur totam crebris stationibus urbem:</l>
                <l n="347">Exploratque vias, turritaque moenia noctu</l>
                <l n="348">Circumiens, hostisque dolos frustratur et artes.</l>
                <l n="349">Iamque adeo bis quindenos ex ordine soles</l>
                <l n="350">Perstiterant, nec venturi spes ulla dabatur</l>
                <l n="351">Subsidii, saevaque fame, morboque peribant:</l>
                <l n="352">Ipsi se miseros extrema in morte vocantes.</l>
                <l n="353">Quod, ceu molle pecus, clauso morerentur ovili.</l>
                <l n="354">Ergo iram ut summi precibusque et thure parentis</l>
                <l n="355">Placaret, gentisque piae delicta piaret</l>
                <l n="356">Addemarus, quinum ieiunia casta dierum</l>
                <l n="357">Indixit, culpasque suas de more fateri</l>
                <l n="358">Quenque sacerdoti, pacemque exquirere, iussit,</l>
                <l n="359">Atque animos posthac insonti addicere vitae.</l>
                <l n="360">Quo facto: pedibus nudis et supplice cantu</l>
                <l n="361">Lustravitque vias, arisque incendit honores.</l>
                <l n="362">Tum vero ad solium, Deus unde altissimus imos</l>
                <l n="363">Aspectat tractus terrarum, hominumque labores,</l>
                <l n="364">Ille, piae cui militiae data cura tuendae,</l>
                <l n="365">Coelicolum e fidis unus, lectisque ministris,</l>
                <l n="366">Constitit atque humilis supplex his vocibus infit.</l>
                <l n="367">O pater, o rerum cunctarum aeterna potestas,</l>
                <l n="368">O, qui verberibus iustis delicta tuorum</l>
                <l n="369">Corrigis et recto revocas a tramite lapsos;</l>
                <l n="370">Si quando afflictis te te praebere benignum</l>
                <l n="371">Consuesti et iusto pietatem aequare furori,</l>
                <l n="372">Gallorum miserere, pater, quos impius hostis</l>
                <l n="373">Obsidet, absumitque ingens pestisque, famesque</l>
                <l n="374">Pugnantes sancti pro libertate sepulchri.</l>
                <l n="375">Et placidos adverte oculos, fletusque precantum</l>
                <l n="376">Respice et aggressis pro te lachrymabile bellum</l>
                <l n="377">Ignovisse velis et moenia ad ipsa beatae</l>
                <l n="378">Sternere iter Solymae, populoque afferre salutem</l>
                <l n="379">Oppresso ac templis sceleratam expellere gentem.</l>
                <l n="380">Quae ritus exosa tuos, praeceptaque, sanctas</l>
                <l n="381">Polluit infernis addicens pestibus aras.</l>
                <l n="382">Vix ea desierat fari maestissimus ales.</l>
                <l n="383">Cum pater omnipotens. Nihil est, o fide minister,</l>
                <l n="384">Quo crucieris, ait, fuso mihi sanguine poenas</l>
                <l n="385">Iandudum solvit Gallorum exercitus omnis,</l>
                <l n="386">Quas mala quorundam meruerunt facta nocentum.</l>
                <l n="387">Nunc ego do veniam votis, iramque remitto,</l>
                <l n="388">Eripere et reliquos leto et miserescere certum est.</l>
                <l n="389">Ergo age: cum primum densae rarescere noctis</l>
                <l n="390">Incipiunt tenebrae atque artus mollissimus omnes</l>
                <l n="391">Pervadit somnus, curasque e pectore demit,</l>
                <l n="392">I celer atque imas coeli decurrere per auras</l>
                <l n="393">Et Laae de plebe homini, quo castior alter</l>
                <l n="394">Non fuit, aut nostras coluit syncerius aras,</l>
                <l n="395">Dic media ingentis subter testudine templi</l>
                <l n="396">Defossam tellure cava servarier hastam</l>
                <l n="397">Intactam et nulla penitus rubigine putrem:</l>
                <l n="398">Quae nati ferro pectus patefecit acuto,</l>
                <l n="399">Cum duri ex alto penderet roboris auctu.</l>
                <l n="400">Hanc pius Addemarus saevi in certamina belli</l>
                <l n="401">Deferat, inque hostes intenta cuspide nostros</l>
                <l n="402">Irruat et subita formidine terreat omnes.</l>
                <l n="403">Nanque ego subsidio mittam e coelestibus oris</l>
                <l n="404">Aligerum turmas armis fulgentibus aptas:</l>
                <l n="405">Quae Persas, Arabasque fugent et sanguine totam</l>
                <l n="406">Perfundant vallem, qua se se agit altus Orontes.</l>
                <l n="407">Sic fatus pater omnipotens, rutilantia coeli</l>
                <l n="408">Sidera et insolito tremefecit Persida motu.</l>
                <l n="409">Quo terrore suos se se revocavit ad ortus</l>
                <l n="410">Tigris et Euphrates ripae conterritus haesit.</l>
                <l n="411">At Patris interpres summi, per inane profundum</l>
                <l n="412">Delapsus, venis et fulminis ocyor alis,</l>
                <l n="413">Constitit ante humilis stratum non molle grabati,</l>
                <l n="414">Fessa ubi tum Laas recreabat corpora somno.</l>
                <l n="415">Atque, ait, o civis tandem mollire severam</l>
                <l n="416">Vota, precesque piae potuere et flectere mentem</l>
                <l n="417">Numinis aeterni, coeli cui sidera parent;</l>
                <l n="418">Eia age, ne timeas. Altis tibi missus ab astris</l>
                <l n="419">Nuntius advenio, magnique haec iussa Tonantis</l>
                <l n="420">Exequor, ipse ea te paucis, adverte, docebo,</l>
                <l n="421">Est aede in media, quam Petri e nomine dici</l>
                <l n="422">Christicolae volvere patres, tellure sub ima</l>
                <l n="423">Hasta, olim Christo pectus quae fodit apertum.</l>
                <l n="424">Ervat hanc procerum chorus, Addemaroque ferendam</l>
                <l n="425">In pugnam attribuant, cum primum exire libebit</l>
                <l n="426">In circumfusos urbis prope moenia Persas.</l>
                <l n="427">Dixit et in tenues abiens evanuit auras.</l>
                <l n="428">Tum vero Laas, tantis expergitus umbris,</l>
                <l n="429">Excutitur somno laetus: durumque cubile</l>
                <l n="430">Linquit et in coelo lachrymantia lumina fixus,</l>
                <l n="431">Pressit humum genibus: mox imo e pectore vocem</l>
                <l n="432">Edidit. O rerum solus qui flectis habenas,</l>
                <l n="433">Deiicis e summa reges qui sede potentes</l>
                <l n="434">Cum libet et palmam victoribus eripis, iisque </l>
                <l n="435">Incutiens terrorem animos viresque resolvis</l>
                <l n="436">Et bello victis dextras, ac pectora ob armas,</l>
                <l n="437">Respice nos pater omnipotens et numine firma haec</l>
                <l n="438">Visa tuo, populos si te instigante rebelles</l>
                <l n="439">Eiecturi Asia, nostris excessimus oris.</l>
                <l n="440">Vix ea fatus erat, clara cum luce repente</l>
                <l n="441">Vidit ab occasu totum discedere coelum,</l>
                <l n="442">Ingentemque globum flammarum erumpere nubem</l>
                <l n="443">Cum tonitru atque ignes Persarum infundere castris.</l>
                <l n="444">Omine quo tollens animum se proripit et cum</l>
                <l n="445">Addemaro laetus communicat omnia at ille</l>
                <l n="446">Concilium cogit procerum, remque ordine pandit.</l>
                <l n="447">Obstupuere animis omnes: pars vana putare</l>
                <l n="448">Somnia et accinctis tantum spem ponere in armis.</l>
                <l n="449">Pars visis adhibere fidem. Non irrita semper </l>
                <l n="450">Edere divinam castis oracula mentem,</l>
                <l n="451">Supplicibus postquam lachrymis et vocibus iram </l>
                <l n="452">Placavere Dei et somno obrepente quierunt.</l>
                <l n="453">Ast alii fraudem inventam, quo miles in hostem</l>
                <l n="454">Circumfusum urbi, cum res exposceret, ultro</l>
                <l n="455">Iret et haud dubium palmae speraret honorem.</l>
                <l n="456">Non his consiliis, non hac ratione, nec arte </l>
                <l n="457">Tentandum esse Deum; nec nos exosus ad unum</l>
                <l n="458">Perdat et iratus nostra haec commenta refutet.</l>
                <l n="459">Haec inter (nam sic visum populique, patrumque </l>
                <l n="460">Principibus) propere Laas accitus et arae</l>
                <l n="461">Admotus sacrae, iurat se vera locutum.</l>
                <l n="462">Quoque magis rata sint haec omnia. Vos mihi sanctam</l>
                <l n="463">Hanc hastam date per flammas, ignesque ferendam,</l>
                <l n="464">Queis ego si nusquam laedar, si crine vel uno</l>
                <l n="465">Non minuar, vos, o proceres, ne pergite verbis</l>
                <l n="466">Indubitare meis: sin quid secus accidat ut me</l>
                <l n="467">Offendat calor, aut paulum remoretur euntem,</l>
                <l n="468">Mendacem arguite, ac templis, caetuque piorum</l>
                <l n="469">Exclusum penitus, solitis defigite diris</l>
                <l n="470">Et pater omnipotens coelestum a sede repellat.</l>
                <l n="471">Haec ille. At proceres oculos atque ora tenentes</l>
                <l n="472">Conversa inter se, quaerendam protinus hastam</l>
                <l n="473">Consensu statuere uno tellure sub ima.</l>
                <l n="474">Ergo adeunt aedem unanimes, sacrisque peractis,</l>
                <l n="475">Quae pius Addemarus fieri mandarat ad aram</l>
                <l n="476">Discipulos sancta complentem de super aura,</l>
                <l n="477">Heroes medii medio sub fornice templi</l>
                <l n="478">Defodiunt certatim omnes sola pervia ferro</l>
                <l n="479">Altius ac solidae penetrant in viscera terrae.</l>
                <l n="480">Nec mora. Se se offert oculis venerabile robur</l>
                <l n="481">Felicis hastae, longo post tempore visum. </l>
                <l n="482">Effusi quod adhuc servabat signa cruoris:</l>
                <l n="483">Cuspide cum summo rerumque, hominumque parenti </l>
                <l n="484">Pectoris insontis latebras reclusit acuta.</l>
                <l n="485">Tum vero exortus clamor, cunctique repente</l>
                <l n="486">Ad terram laeti genus inflexere, Deumque</l>
                <l n="487">Laudantes et regem unum, dominumque canebant.</l>
                <l n="488">Te patrem aeternum terrae colit orbis et uni </l>
                <l n="489">Ipse tibi chorus Aligerum, quae plurima coeli est</l>
                <l n="490">Militia acclamat, soli tibi sidera parent,</l>
                <l n="491">Aequoraque, et summae circunfluus ambitus aethrae.</l>
                <l n="492">Tu nobis exercituum dominusque, Deusque</l>
                <l n="493">Europa egressis, Asiamque petentibus ultro</l>
                <l n="494">Innumeras Turcarum acies superare dedisti,</l>
                <l n="495">Munitasque urbes caesis intrare tyrannis</l>
                <l n="496">Et tolerare famem et perferre incommoda belli,</l>
                <l n="497">Exustosque agros, tristesque evadere saltus</l>
                <l n="498">Moeoniae et Tauri transcendere saxa nivosi.</l>
                <l n="499">Nunc autem, quae magna tua est clementia, confers</l>
                <l n="500">Insperatum, insuetum, ingens, mirabile donum,</l>
                <l n="501">Quo freti, circonfusos invadere bello </l>
                <l n="502">Non dubitemus et Arsacidum concurrere turbae.</l>
                <l n="503">Talia dum laeti memorant; pater extulit hastam</l>
                <l n="504">Addemarus: mox rite trium peragenda dierum </l>
                <l n="505">Et vulgi et procerum cunctis ieiunia mensis</l>
                <l n="506">Indicit, tum quenque Deo se offerre fatentem</l>
                <l n="507">Cuncta sacerdoti vitae delicta nocentis,</l>
                <l n="508">Voce iubet: quartaque omnes post denique luce</l>
                <l n="509">Exire unanimes, hostemque invadere Persam:</l>
                <l n="510">Et sperare Deum felicibus affore coeptis.</l>
                <l n="511">Haec pius Addemarus, primorumque inclytus ordo.</l>
                <l n="512">At vulgo interea Laae promissa reposci</l>
                <l n="513">Atque unum signari oculis, vanumque vocari,</l>
                <l n="514">Ni, quod pollicitus verbis, re praebeat ipsa</l>
                <l n="515">Spectandum et tanto firmet sua visa periclo.</l>
                <l n="516">Ergo ille ingentem stipulis arentibus ignem,</l>
                <l n="517">Et strue lignorum summas tendente sub auras</l>
                <l n="518">Imperat accendi; totoque e corpore vestem</l>
                <l n="519">Abiicit ac dextra porrectam corripit hastam</l>
                <l n="520">Et coelum aspectans breviter sic ore precatur.</l>
                <l n="521">Summe pater, cunctorum hominum qui pectora solus</l>
                <l n="522">Scrutarisque, aperisque neque est te fallere cuiquam:</l>
                <l n="523">Ipse ego si vere tua sum praecepta secutus </l>
                <l n="524">Et monitus mihi nocte datos, si fraxinus haec est</l>
                <l n="525">Ipsa, tuum pectus quae cuspide fodit acuta,</l>
                <l n="526">Elicuitque levem tepido cum sanguine rorem,</l>
                <l n="527">Da deinde auxilium, meque haec tua sancta ferentem</l>
                <l n="528">Dona manu incolumem per tanta incendia defer.</l>
                <l n="529">Dixit et ardentem saltu se iecit in ignem.</l>
                <l n="530">Abscessere procul flammae (mirabile dictu)</l>
                <l n="531">Hinc atque hinc; multa ille premit vestigia pruna,</l>
                <l n="532">Perque aestum incedit medium, neque laeditur usquam</l>
                <l n="533">Et tandem egressus gelida se sistit in aura</l>
                <l n="534">Incolumem, meritasque hominum divumque parenti</l>
                <l n="535">Sospes agit grates; tum vero exercitus omnis</l>
                <l n="536">Accurrens, passis illum complectitur ulnis:</l>
                <l n="537">Laetitiaque exultat ovans, remorantur euntem,</l>
                <l n="538">Et plausum ingeminant, vocesque ad sidera iactant</l>
                <l n="539">Agmina et educi quamprimum e moenibus optant</l>
                <l n="540">In Persam, vires spes omnibus addit et auget</l>
                <l n="541">Insolitum membris robur: clamatur ubique.</l>
                <l n="542">Vult Deus hoc fieri bellum: iubet arma moveri</l>
                <l n="543">Haec Deus: ad Solymos hinc iam victoria pandit</l>
                <l n="544">Parta viam et sanctam nobis adiudicat urbem,</l>
                <l n="545">Bethlemiasque domos et, quae vestigia primis</l>
                <l n="546">Ipse pedum quondam plantis impressit IESUS.</l>
                <l n="547">Has inter voces, interque optata dies se</l>
                <l n="548">Tertius Oceani liquidis demersit in undis.</l>
                <l n="549">Et pius Eustachides curari corpora iussit:</l>
                <l n="550">Venturaeque alacres accingi ad proelia lucis.</l>
                <l n="551">Quae simulatque oriens Tauri iuga celsa retexit,</l>
                <l n="552">Armatas acies portis bipatentibus ipsi </l>
                <l n="553">Effundere duces, Persisque e ponte fugatis,</l>
                <l n="554">Instructis pariter legionibus incedebant.</l>
                <l n="555">Addemarus quarum in medio pater arduus hastam</l>
                <l n="556">Defossam tellure cava portabat et omnes</l>
                <l n="557">Ad decus et laudem dictis acuebat amicis.</l>
                <l n="558">Ite viri, hic demum coepti victoria nostri</l>
                <l n="559">Vertitur, hic quaerenda salus virtute, Deoque</l>
                <l n="560">Fidendum, a nobis quem stare haec lancea certos</l>
                <l n="561">Vos facit; ite alacres iam nunc, Persasque fugaces,</l>
                <l n="562">Ignavosque Arabes ultrici invadite dextra.</l>
                <l n="563">His ille atque aliis verbis hortatur euntes</l>
                <l n="564">In pugnam et stimulos animis audacibus addit.</l>
                <l n="565">Nec minus Eustachides Leucos, Morinosque trucesque</l>
                <l n="566">Germanos, Celtasque suos acerrimus Ugon,</l>
                <l n="567">Daunius Ausonios: bello Robertus uterque</l>
                <l n="568">Inclytus Armoricas gentes hic ille Britannos,</l>
                <l n="569">Atque Caledonios ad caedem incedere pergunt</l>
                <l n="570">Turcarum, praeda in praesens, spoliisque relictis.</l>
                <l n="571">Nuntius interea, sacri custodia belli</l>
                <l n="572">Tradita cui fuerat, coelesti ex ordine lectus,</l>
                <l n="573">Affatur regem aeternum, terraeque, polique.</l>
                <l n="574">Magne pater, cuius nutu pater urbis et orbis</l>
                <l n="575">Totius, Hesperias belli ad pia munia gentes</l>
                <l n="576">Impulit Urbanus, quo barbara claustra refringant</l>
                <l n="577">Turcarum, Solymaeque tuae iuga tristia demant, </l>
                <l n="578">Ecce ille ad pugnam vident ut gradiuntur iniquam?</l>
                <l n="579">Non opibus, numerove pares, non viribus aequis,</l>
                <l n="580">Quas pestis, quas dira lues, quas improba rerum</l>
                <l n="581">Absumpsitque fames, corpusque exhausit, ut esse</l>
                <l n="582">Non iam homines, sed cassa hominum simulacra ferantur.</l>
                <l n="583">Ac, nisi subveniat pietas tua, protinus hosti</l>
                <l n="584">Succumbent, ceu molle pecus raptoribus olim</l>
                <l n="585">Praeda oblata lupis: neque enim concurrere pauci</l>
                <l n="586">Innumeris possunt, ut non victoria cedat</l>
                <l n="587">Hostibus et pugnae quaesitum addicat honorem.</l>
                <l n="588">Talibus orabat custos, praesesque piorum</l>
                <l n="589">Aliger et supplex veniam implorabat, opem.</l>
                <l n="590">Cum rerum dominus, coelique aeterna potestas,</l>
                <l n="591">Vade age fide vigil, nec te cura ulla moretur;</l>
                <l n="592">Vitales etenim splendenti ex aethere rores</l>
                <l n="593">Depluere in nostros iandudum iussimus, inquit,</l>
                <l n="594">Quo firmare animos, acresque resumere vires,</l>
                <l n="595">Et durum pugnae valeant tolerare laborem</l>
                <l n="596">Atque aestum ingentem medii perferre diei,</l>
                <l n="597">Arentes agros rapidus dum Sirius urit.</l>
                <l n="598">Caetera si numero, pugnaque prementur iniqua</l>
                <l n="599">Ipse adero et Persas trepido terrore replebo.</l>
                <l n="600">Sic ait et nutu terram, coelumque profundum</l>
                <l n="601">Concussit, Gallosque oculis respexit amicis.</l>
                <l n="602">Quos super ut primum roris pluit uvidus imber,</l>
                <l n="603">Ilicet amissae rediere in corpora vires:</l>
                <l n="604">Aucti animi, pugnaeque ardor geminatus et ipsi</l>
                <l n="605">Ipsi, inquam (quis credat) equi, quibus ipsa tegebat</l>
                <l n="606">Iam vix ossa cutis, laetis hinnitibus auras</l>
                <l n="607">Rumpebant, ultroque hostes in bella ciebant.</l>
                <l n="608">At parte ex alia colles insederat altos</l>
                <l n="609">Ductor Achaemenidum, vallisque refugerat imae</l>
                <l n="610">Planitiem, in primis pugnae loca commoda equestri.</l>
                <l n="611">Demens: qui pediti saltus elegerit aptos,</l>
                <l n="612">Difficilesque vias, aditusque in castra malignos,</l>
                <l n="613">Quo defessam aciem Gallorum aestuque, viaque,</l>
                <l n="614">Insessum montem dum forte adversa subiret,</l>
                <l n="615">Exciperet, fusamque loco aggrederetur iniquo.</l>
                <l n="616">Gallorum sed enim salebrosa per ardua collis</l>
                <l n="617">Incedens acies, primis se se intulit audax</l>
                <l n="618">Persarum agminibus, tum vero ad sidera clamor</l>
                <l n="619">Exortus, vallemque omnem, montesque propinquos</l>
                <l n="620">Implevit, fugere ferae: tremuere reposti</l>
                <l n="621">Monstra maris, se seque imis mersere sub undis.</l>
                <l n="622">Extemplo iaculis coelum, levibusque sagittis</l>
                <l n="623">Complectur, ceu cum Libycis e partibus Auster</l>
                <l n="624">Obscuram excivit nubem, solemque repente</l>
                <l n="625">Abstulit ex oculis, tenebrisque involvit obortis.</l>
                <l n="626">Pronus ibi ante omnes cecidit Tigrane creatus</l>
                <l n="627">Ductor Achaemenidum, Itali cui velitis hasta</l>
                <l n="628">Perfodit pectus, factoque e vulnere in auras</l>
                <l n="629">Erumpentem animam Stygias demisit ad undas.</l>
                <l n="630">Nec procul hinc Pacorum vibrantem immane verutum</l>
                <l n="631">Fudit humi, vitamque aufert rorarius audax</l>
                <l n="632">Glande gravi, mediae dirimens spatia ardua frontis:</l>
                <l n="633">Labitur infaelix sparso super arma cerebro.</l>
                <l n="634">Inque locum illius properans successit Orodes:</l>
                <l n="635">Isque manu atque acri fugientes voce repressit.</l>
                <l n="636">Ergo, iis in pugnam rursus se ferre coactis,</l>
                <l n="637">Conservere manus acies; nec iam datur ullum</l>
                <l n="638">Eminus iniectis hostem cohibere sagittis:</l>
                <l n="639">Sed gladiis potius saevire in pectora adactis</l>
                <l n="640">Obvia et obstantes infringere comminus hostes.</l>
                <l n="641">Hinc atque hinc igitur medio in certamine pugnae</l>
                <l n="642">Exanimes labuntur humi Turcaeque, Piique.</l>
                <l n="643">Non aliter quam cum geminos discordia reges</l>
                <l n="644">Cogit aptum tectis in apertum exire relictis,</l>
                <l n="645">Stipatos studiis sectantum atque agmine gentis</l>
                <l n="646">Quenque suae: fit pugna atrox et ab aethere summo</l>
                <l n="647">Corpora caesarum complent labentia terram.</l>
                <l n="648">Iamque adeo Persas castris effuderat omnes</l>
                <l n="649">Corbagus et numero Gallis, Italosque premebat,</l>
                <l n="650">Defessos coede ingenti, quam vivida bello </l>
                <l n="651">Ediderat cuiusque manus, nullus ut acres </l>
                <l n="652">Praeterea possent usquam subsistere vires.</l>
                <l n="653">Nanque ut quisque imo plures demiserat Orco,</l>
                <l n="654">Quos daret inde neci plures superesse videbat.</l>
                <l n="655">Nec procerum virtus potis instaurare piorum</l>
                <l n="656">Circumventam aciem, nec iam retinere labantem;</l>
                <l n="657">Cum Patris aeterni iussu delapsus Olympo</l>
                <l n="658">Coelituum insedit colles exercitus ingens</l>
                <l n="659">Armatorum equitum, vestis quibus alba tegebat</l>
                <l n="660">Ingentes humeros, pectusque: at tempora et ipsum</l>
                <l n="661">Cassis ahena caput; cui crux imposta superne</l>
                <l n="662">Stabat et ardentes spargebat in aera flammas:</l>
                <l n="663">Quadrupedumque acer fremitus, sonitusque tubarum</l>
                <l n="664">Undique clangentum, mugire per ardua circum</l>
                <l n="665">Visus Achaemenidis; quo tum terrore repente</l>
                <l n="666">Contremuere animis omnes, celerique salutem</l>
                <l n="667">Quaesivere fuga, proiectis turpiter armis.</l>
                <l n="668">At pius Addemarus, cui tanta ex omnibus uni</l>
                <l n="669">Gallosque, Ausoniosque inter, fortesque Britannos,</l>
                <l n="670">Cernere monstra dedit summi regnator Olympi,</l>
                <l n="671">Extollens sublimem hastam. Iam vicimus, inquit, </l>
                <l n="672">Vicimus, o socii. Deus est, Deus; hostibus hunc qui</l>
                <l n="673">Terrorem incussit, viresque infregit et arcus,</l>
                <l n="674">Falcatasque harpes, hastasque excussit acutas</l>
                <l n="675">E manibus. Vos ite animis audacibus aucti.</l>
                <l n="676">Ite viri, properate viri, victoria vestra est;</l>
                <l n="677">Vestrae et opes: modo vos sumpto ne parcite ferro:</l>
                <l n="678">Dum castris exutus Arabs, dum Persa fugaci</l>
                <l n="679">Fidit equo et vobis campo iam cedit aperto.</l>
                <l n="680">His pius Addemarus Gallorum in pectora dictis</l>
                <l n="681">Spem revocat, reficitque acres ad proelia vires.</l>
                <l n="682">Non aliter quam cum sylvas agitantibus Euris</l>
                <l n="683">Augentur subitis excita incendia flammis:</l>
                <l n="684">Frondiferos quae per montes invecta vagantur,</l>
                <l n="685">Nec sylvis nisi consumptis extincta residunt.</l>
                <l n="686">Ergo omnis pubes, quam quondam Oenotria, quamque</l>
                <l n="687">Gallia progenuit, generoso accensa pudore,</l>
                <l n="688">Constitit; inque Arabes, ipsosque acerrima Persas</l>
                <l n="689">Invadens, multo tepefecit sanguine terram.</l>
                <l n="690">Non secus ac totidem florenti aetate leones</l>
                <l n="691">In cervos, orygesque feros, onagrosque feruntur</l>
                <l n="692">Praecipites et confusae dant stragis acervos,</l>
                <l n="693">Parcentes nulli, cuius praevertere cursum</l>
                <l n="694">Possint et saevo vestigia sistere morsu.</l>
                <l n="695">Sic Itali, Gallique, securigerique Britanni,</l>
                <l n="696">Audaci assultu Persarum in terga ruebant,</l>
                <l n="697">Dedentes impune neci turbamque, ducesque.</l>
                <l n="698">Iamque adeo quantum colles, vallisque reductae</l>
                <l n="699">Planities, quaqua versum seclusa patebat,</l>
                <l n="700">Fusa peremptorum complerant corpora; quorum</l>
                <l n="701">Haud facile ingentes quisque numeravit acervos.</l>
                <l n="702">Et caput Hesperiis abiens Sol merserat undis.</l>
                <l n="703">Direptisque opibus castrorum hostilibus omnes</l>
                <l n="704">Signa reportarunt laetam victricia in urbem:</l>
                <l n="705">Crastina sed postquam terris Aurora reluxit,</l>
                <l n="706">Omnibus Addemarus templis indixit honores.</l>
                <l n="707">Perque dies ter quinque Deo de more piorum</l>
                <l n="708">Iussit agi grates ad pulvinaria et aras,</l>
                <l n="709">Lustrarique urbem, precibusque et supplice cantu</l>
                <l n="710">Ipsum hominum, divumque patrem, natumque parenti</l>
                <l n="711">Aequaevum aeterno, cum virgine matre, piosque</l>
                <l n="712">Coelituum coetus omnes in vota vocari.</l>
                <l n="713">Rite quibus summa cum relligione peractis</l>
                <l n="714">Coeperunt placidae sensim indulgere quieti</l>
                <l n="715">Et rapidum relevare aestum frigentibus undis:</l>
                <l n="716">Tum plenas dapibus mensas onerare, diemque</l>
                <l n="717">Frangere certatim luxu, vinoque morantem</l>
                <l n="718">Et voti immemores vitam traducere inertem.</l>
                <l n="719">Illic et cantus, illic et tibia dulces</l>
                <l n="720">Edere docta modos, dulces resonabat amores;</l>
                <l n="721">Perque vias omnes florenti aetate puellae</l>
                <l n="722">Plaudebant pedibus choreas, motusque ciebant</l>
                <l n="723">Lascivos; virtutis amor, laudisque cupido</l>
                <l n="724">Cesserat ex animis, qua quondam ardere solebant.</l>
                <l n="725">Quae pater omnipotens coeli e regione suprema </l>
                <l n="726">Aspiciens, oculos Syriis avertit ab oris;</l>
                <l n="727">Continuoque Erebi pestes, ac monstra profundi</l>
                <l n="728">Libera fuderunt se se per inane, gravesque </l>
                <l n="729">Excivere aestus, funestisque imbribus agros</l>
                <l n="730">Infecere omnes, ingentesque aeris oras</l>
                <l n="731">Undique mortiferis afflarunt flatibus Austri.</l>
                <l n="732">Defecere amnes, vivisque exaruit unda</l>
                <l n="733">Fontibus et nebulas exhalavere nocentes</l>
                <l n="734">Affusique lacus urbi, vallesque palustres.</l>
                <l n="735">Hinc miseranda lues populos aggressa Latinos,</l>
                <l n="736">Aut morbo, aut tristi dedebat corpora leto:</l>
                <l n="737">Inque dies magis atque magis saevibat in omnes</l>
                <l n="738">Letifer Autumnus, perque urbem et compita passim</l>
                <l n="739">Spectabantur humi confusae stragis acervi.</l>
                <l n="740">Quin et primorum generoso ex ordine multi</l>
                <l n="741">Occubuere duces indigna morte perempti.</l>
                <l n="742">Occubuit pater Addemarus: dum visit egenos</l>
                <l n="743">Et quacunque potest miseros ope sublevat aegros.</l>
                <l n="744">Dignus cui pietas vitae produceret annos</l>
                <l n="745">In longum et meritos benefacta ingentia honores</l>
                <l n="746">Aetherea in terris deferrent luce fruenti.</l>
                <l n="747">Visum aliter paribus mundum qui temperat horis.</l>
                <l n="748">Nec tua te virtus, generis nec splendor aviti,</l>
                <l n="749">Henrice Ascensis, leto subtraxit iniquo.</l>
                <l n="750">Ipse etiam Arnoldus, quo se germania mater</l>
                <l n="751">Iactabat, coeloque parem se laeta ferebant,</l>
                <l n="752">Occidit et pugnas animo reminiscitur acres,</l>
                <l n="753">Conquestus quod non hostili occumbere dextra</l>
                <l n="754">Contigerit, mistoque una cum sanguine vitam</l>
                <l n="755">Fuderit, instantis solamen nobile mortis.</l>
                <l n="756">Haec igitur pius Eustachides dum funera secum</l>
                <l n="757">Percurrit, periise videt magnamque bonamque </l>
                <l n="758">Bellantum partem: quorum virtute, manuque </l>
                <l n="759">Fretus Achaemenium pugnando fregerat hostem.</l>
                <l n="760">Et dubitat, ne saeva lues absumere pergat</l>
                <l n="761">Gallorumque acies, Italosque, acresque Britannos,</l>
                <l n="762">Ni quamprimum omnes funesta excedere ab urbe</l>
                <l n="763">Inque agros se se iubeat conferre salubres.</l>
                <l n="764">Haec agitanti animo fessos sopor occupat artus.</l>
                <l n="765">Et iam nox medium cursu traiecerat orbem.</l>
                <l n="766">Visa dehinc coelo descendere mater et ore</l>
                <l n="767">Affari ac nota solari voce dolentem.</l>
                <l n="768">Nate, ego ad egregios quem me peperisse labores</l>
                <l n="769">Glorior et claros ductorum ex hoste triumphos</l>
                <l n="770">Laetor ovans, tu te dignam modo suspice curam</l>
                <l n="771">Et coeptis incumbe piis; non has tibi clades</l>
                <l n="772">Vallis Orontaeae solito corruptior aer</l>
                <l n="773">Attulit, Autumnusve gravis, vel turbidus Auster,</l>
                <l n="774">Sed populi delicta tui, cuius quoque si nunc</l>
                <l n="775">Relliquias cupis incolumes servare, necesse est</l>
                <l n="776">Inceptum contendere iter Iordanis ad amnem</l>
                <l n="777">Quamprimum atque ista cunctos avellere ab urbe,</l>
                <l n="778">Quos superesse aliis Deus omni ex ordine solos</l>
                <l n="779">Annuit et placidus morbo tutatus ab atro est.</l>
                <l n="780">Sic ait et sedes repetit festina supernas </l>
                <l n="781">Ida parens, flentemque oculis et multa volentem</l>
                <l n="782">Dicere deseruit, radiis afflata diei.</l>
                <l n="783">Talibus Eustachidae monitis expergita virtus</l>
                <l n="784">Ilicet e stratis duros exuscitat artus:</l>
                <l n="785">Conciliumque iubet cogi procerumque, ducumque.</l>
                <l n="786">Quos, ubi convenere, rogat sententia quae sit</l>
                <l n="787">Cuiusque et dubiae tandem quod quisque saluti</l>
                <l n="788">Afferat auxilium, quo diram avertere pestem</l>
                <l n="789">Possint et tristi se se subducere leto.</l>
                <l n="790">Hic proceres una clamant non esse morandum</l>
                <l n="791">Praeterea et certae subeunda pericula mortis:</l>
                <l n="792">Verum alias oras quamprimum urbesque petendas,</l>
                <l n="793">Languida ubi recreent coelo sua membra salubri.</l>
                <l n="794">Tum pius Eustachides. Num nos huc venimus,
                inquit, </l>
                <l n="795">O fratrum generosa cohors, ut corpora tantum</l>
                <l n="796">Curemus laeti et riguis sedeamus in hortis,</l>
                <l n="797">Delicias inter faciles atque otia vitae?</l>
                <l n="798">Obliti quid quisque Deo promiserit et quid</l>
                <l n="799">Expetat a nobis nostrorum antiqua parentum</l>
                <l n="800">Gloria? Quae nusquam duros exosa labores</l>
                <l n="801">Rebus in adversis coelo caput extulit altum.</l>
                <l n="802">Hanc ne nos resides forte obscuremus, eundum</l>
                <l n="803">Censeo quamprimum, quo res vocat ipsa, Deusque </l>
                <l n="804">Tendendumque iter ad Solymos et amoena feracis:</l>
                <l n="805">Arva Palaestinae, fontesque, aurasque tepentes</l>
                <l n="806">Carmeli et suaves celebris Iordanis ad undas:</l>
                <l n="807">Quo nullus fluit in terris felicior amnis.</l>
                <l n="808">Hic nos fixuri sedes, hic nostra Tonanti</l>
                <l n="809">Vota soluturi patriis discessimus oris.</l>
                <l n="810">Huc igitur iam nunc recta properemus ovantes,</l>
                <l n="811">Si libet hoc coelum coelo mutare salubri.</l>
                <l n="812">Talibus Eustachidae dictis accensus eundi est </l>
                <l n="813">Omnibus idem ardor ducibus; iussique per urbem</l>
                <l n="814">Vadere praecones, abitumque indicere turbae,</l>
                <l n="815">Tertius Eois cum sol emersit undis</l>
                <l n="816">Atque hac ut primum terris illuxit apertis,</l>
                <l n="817">Corripuere viam laeti, qua littora monstrant</l>
                <l n="818">Proxima, felicesque Aradi praeditivis agri,</l>
                <l n="819">Perque imos Casii scopulos, perque invita saxa,</l>
                <l n="820">Convallesque altas Libani, Sidonia, Tyrumque</l>
                <l n="821">Venere et Tamyrae tranato fluminis alveo,</l>
                <l n="822">Post saevas strages, post dura incommoda belli,</l>
                <l n="823">Oppidaque et captas summis in montibus arces,</l>
                <l n="824">Ingressi fines Galilaeae, orasque propinquae</l>
                <l n="825">Sammariae, sanctam videre in collibus urbem</l>
                <l n="826">Surgentem et celebrem per secula cuncta Sionem.</l>
                <l n="827">Tum vero genibus flexis et vertice nudo</l>
                <l n="828">Procumbunt omnes, Solymamque uno ore salutant.</l>
                <l n="829">Ingentes et agunt grates tibi maxime coeli,</l>
                <l n="830">Terrarumque opifex, cuius sub numine certo</l>
                <l n="831">Incolumes tandem fortunatique laborum,</l>
                <l n="832">Iudaeam intrarint, oculisque ea cernere detur</l>
                <l n="833">Moenia, quae sanctum servant complexa sepulchrum.</l>
                <l n="834">Hic actis iter accelerant, murisque propinquant,</l>
                <l n="835">Agmine composito, positis quos ordine castris </l>
                <l n="836">Circundant, celsasque parant attollere moles.</l>
                <l n="837">Interea Pharius regno depulsus avito</l>
                <l n="838">Bocchoris, accitis propere firmaverat omnem</l>
                <l n="839">Praesidiis urbem, defensorumque corona</l>
                <l n="840">Cinxerat hinc atque hinc et sepserat undique muros:</l>
                <l n="841">Et circunfusos late vastaverat agros,</l>
                <l n="842">Nequid vitales usquam superesset ad usus,</l>
                <l n="843">Miscueratque herbas puteis, succosque nocentes,</l>
                <l n="844">Ac fontes terrae iniecto celarat amictu.</l>
                <l n="845">Quin etiam erumpens aversae a limine portae</l>
                <l n="846">Et densas equitum turmas educere et ultro est </l>
                <l n="847">Ausus adire pios et castra lacessere ferro.</l>
                <l n="848">Quod Siculum ductor Phariis impune licere</l>
                <l n="849">Indignatus et assultus succedere laetos.</l>
                <l n="850">O flos Ausonidum iuvenes, ait, ite volentes,</l>
                <l n="851">Ite viri mecum, laetique invadite Turcas</l>
                <l n="852">Moenibus agressos, portisque patentibus urbis</l>
                <l n="853">Irruite in muros, quamprimum ut turribus hostem</l>
                <l n="854">Deiiciamus humi, turba qui fretus equestri</l>
                <l n="855">Audaces inferre manus temerarius audet.</l>
                <l n="856">Sic ait et rapto spirans immane veruto</l>
                <l n="857">Tendit in adversos gressum; primumque Pheronem</l>
                <l n="858">Ducentem turmas, Gallosque in aperta vocantem</l>
                <l n="859">Proelia, per clypeique orbes, thoracaque durum</l>
                <l n="860">Comminus, hostili media in praecordia adacto,</l>
                <l n="861">Fundit humi; cadit ille ruens, terramque cruento</l>
                <l n="862">Ore petens, pedibus teneras diverberat auras.</l>
                <l n="863">Huic comitem Arabiis regnantem in finibus adit</l>
                <l n="864">Abbaron, Andronemque, Agamantaque, Carrhentemque</l>
                <l n="865">Omnes divitiis, omnes et sanguine claros.</l>
                <l n="866">Tum Cindum, Lampumque ferit, Larumque, Tachumque,</l>
                <l n="867">Dat leto Ogdoum, nec non, quem regia Memphis</l>
                <l n="868">Eduxit, natum claris genitoribus, Apim.</l>
                <l n="869">Sed neque quam multos vita spoliaverit heros</l>
                <l n="870">Trinacrius, vel semineces devolverit, inque</l>
                <l n="871">Terga ferox raptas fugientum ingesserit hastas,</l>
                <l n="872">Enumerem, non si pleni iam fluminis instar</l>
                <l n="873">Verba mihi, numerique fluant et pectus anhelum</l>
                <l n="874">Effundat totidem voces, quot rauca comentes</l>
                <l n="875">Murmura dant Sylvae Zephiro spirante; quot undae;</l>
                <l n="876">Ionii scopulis quoties et littora plangunt.</l>
                <l n="877">Concessere retro Pharii, mistisque Latinis</l>
                <l n="878">Praecipites repetunt urbem, portamque reclusam</l>
                <l n="879">Occupat Oremedon, Italosque hortatur, agitque</l>
                <l n="880">Ad decus aeternum, tantaeque ad praemia laudis.</l>
                <l n="881">Illi adsunt: primoque acres in limine caedem</l>
                <l n="882">Caede nova accumulant ac ni se opponere ollis</l>
                <l n="883">Bocchoris et iuvenum pubes stipata, ducumque,</l>
                <l n="884">Illo capta die Solyma et direpta fuisse.</l>
                <l n="885">Reppulit ipse omnes atque irrumpentibus unus</l>
                <l n="886">Obstitit et calamum longe iaculatus ab arcu</l>
                <l n="887">Transfixit pectus ducis Oromedontis et acri</l>
                <l n="888">Funera miscentem dextra, Phariosque fugantem</l>
                <l n="889">Stravit humi; ceu forte Aquilam, dum saeva dracones</l>
                <l n="890">Irruit in Lybicos, calamo venator iniquo</l>
                <l n="891">Maurus ab excelsa deiectam rupe peremit.</l>
                <l n="892">Sensit maesta cohors casum ductoris acerbum,</l>
                <l n="893">Continuitque gradum, portaque exclusa patenti</l>
                <l n="894">Rettulit in castra exanimum et sine nomine corpus.</l>
                <l n="895">At procerum delecta manus ductore perempto</l>
                <l n="896">Cenomanum et Phariis portae intra limina clausis,</l>
                <l n="897">Ne quisquam posthac in apertum erumpere tentet</l>
                <l n="898">Aggeribus circumvallant ingentibus urbem,</l>
                <l n="899">Arietibusque parant altos evertere muros.</l>
                <l n="900">Quos contra Pharius ductor firmarat, ut omnes</l>
                <l n="901">Undique respuerent ictus, tutique manerent,</l>
                <l n="902">Saxa intentarum venientia balistarum.</l>
                <l n="903">Ipse autem Armoricum ductor Robertus et una</l>
                <l n="904">Filius Icem proles generosa parentis,</l>
                <l n="905">Ambo aetate pares, animisque et nomine eodem,</l>
                <l n="906">Hortati inter se scalis ascendere muros</l>
                <l n="907">Conantur, primique suos inducere in urbem,</l>
                <l n="908">Praeripere et reliquis tam pulchrae praemia laudis.</l>
                <l n="909">Sed neque Lexobii, neque nati ad bella Caletes</l>
                <l n="910">Appositis scalis ad propugnacula possunt</l>
                <l n="911">Turribus in summis victricia signa locare:</l>
                <l n="912">Nec rursus Pharii subeuntes moenia Belgas</l>
                <l n="913">Deiicere et celsi depellere ab aggere muri,</l>
                <l n="914">Quem primum tenuere. Velut de finibus olim</l>
                <l n="915">Cum lis orta duos inter, propellit uterque </l>
                <l n="916">Utrunque, extremi ut spatium sibi vindicet agri,</l>
                <l n="917">Exiguum spatium et communem limitis oram</l>
                <l n="918">Non aliter Turcas dirimit lorica, piosque</l>
                <l n="919">Pugnantes, magnaque locum virtute tuentes.</l>
                <l n="920">Iamque adeo fractis clypeis, galeisque revulsis</l>
                <l n="921">Certatim inter se multa vi vulnera miscent,</l>
                <l n="922">Exanimesque utrinque cadunt; victoria neutris</l>
                <l n="923">Annuit; huc etenim atque illuc incerta vacillat;</l>
                <l n="924">Dum pinnae et turres et propugnacula fuso</l>
                <l n="925">Undique coesorum sparguntur sanguine: ceu cum</l>
                <l n="926">Decidit abruptis e nubibus horridus imber,</l>
                <l n="927">Atque agros, urbisque vias effusus inundat.</l>
                <l n="928">Moenibus interea molem sublimibus aequam,</l>
                <l n="929">Quam Ligur Ebriacus mira fabricaverat arte,</l>
                <l n="930">Tergoribusve boum praecinxerat undique: vivum</l>
                <l n="931">Quo sulphur, piceosque globos contemneret ignis,</l>
                <l n="932">Admovit dux Goffredus. Stetit illa, trabesque</l>
                <l n="933">Comminus iniecta muro iunxere minantem,</l>
                <l n="934">Et solidi se se straverunt pontis in usum.</l>
                <l n="935">Tum vero breviter fidos hortatus amicos.</l>
                <l n="936">Hunc, ait, hunc mecum iam nunc conscendite pontem,</l>
                <l n="937">O socii, tandem venit haec optantibus hora,</l>
                <l n="938">Extremum finem nostro impositura labori.</l>
                <l n="939">Este viri, memoresque Dei et virtutis avitae.</l>
                <l n="940">Dixit et insiliens murum per tela, per ignes,</l>
                <l n="941">Nanque ignes et tela simul, lapidesque pluebant</l>
                <l n="942">Grandinis in morem, seu densi turbinis instar, </l>
                <l n="943">Occupat et Pharios primus deturbat ab alto.</l>
                <l n="944">Hic Memphrem, hic Thonim, Vesoremque, acremque Sesostrim</l>
                <l n="945">Obtruncat, primorum aciem; quibus ense peremptis</l>
                <l n="946">Desilit e muro victor, turbamque fugacem</l>
                <l n="947">Comminus aggressus dat fortia corpora leto.</l>
                <l n="948">Atque hos propellit clypeo, pede proterit illos;</l>
                <l n="949">Interea heroes, tanto dum moenia luctu</l>
                <l n="950">Miscentur, qua quisque a parte obsederat urbem,</l>
                <l n="951">Irrumpunt, omnesque domos et strata viarum</l>
                <l n="952">Corporibus coesorum implent: fluit, ater ut amnis,</l>
                <l n="953">Qua se cunque ferunt, tepidus cruor, atque ubi ventum</l>
                <l n="954">Ingens ad templum secreta in parte repostum,</l>
                <l n="955">Undique munitum portis et turribus altis,</l>
                <l n="956">Ingeminant stragem. Pharius nam Bocchoris huc se</l>
                <l n="957">Contulerat, longeque pios arcere parabat.</l>
                <l n="958">Tancredus sed enim, Siculum comitantibus armis,</l>
                <l n="959">Irruit atque imo postes a cardine vellens</l>
                <l n="960">Aeratos, aditum Gallis patefecit: at olli</l>
                <l n="961">Ingressi multo Turcarum sanguine faedant,</l>
                <l n="962">Quas ante horendis faedarant ritibus aras</l>
                <l n="963">Abdaridae immanis gentes documenta secutae.</l>
                <l n="964">Ipsum etiam audaci miscentem funera dextra </l>
                <l n="965">Ad Phlegethontaeas demisit Bocchorin undas:</l>
                <l n="966">Tum vero amisso Pharii duce, protinus omnes</l>
                <l n="967">Diffugiunt, captaque pii dominantur in urbe.</l>
                <l n="968">Atque hic exhausti stet meta extrema laboris.</l>
                <l n="969">Quem, si per totum tua divulgetur ut Orbem</l>
                <l n="970">Gloria et ad laudem Reges impellat eandem</l>
                <l n="971">Unanimes, iustisque pios pius induat armis,</l>
                <l n="972">Susceptum potui noctes vigilare, diesque:</l>
                <l n="973">Da, Pater omnipotens, passim volitare per ora</l>
                <l n="974">Christicolum et sanctis afflantem pectora flammis</l>
                <l n="975">Proferre incolumem ventura in secula vitam:</l>
                <l n="976">Iniicere et populis ardorem in bella ruendi,</l>
                <l n="977">Perdendique tuos diris cum ritibus hostes.</l>
            </div1>
        </body>
    </text>
</TEI>