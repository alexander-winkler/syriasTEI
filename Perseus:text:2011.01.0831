<TEI>
    <teiHeader>
        <fileDesc>
            <titleStmt>
                <title xml:id="syri">
                    <title>Syrias</title>
                    <abbr>Syrias</abbr>
                    <bibl>Syrias (*Florentiae 1591)</bibl>
                </title>
                <author xml:id="BARGAEUS">
                    <name>Bargeo</name>
                    <date>Barga 1517 - Pisa 1596</date>
                    <gloss>Petrus Angelius Bargaeus</gloss>
                    <abbr>BARGAEUS</abbr>
                </author>
            </titleStmt>
            <publicationStmt>
                <authority>Musisque Deoque 2007</authority>
                <availability status="free">
                    <p>This text may be freely distributed, subject to the following
    restrictions:</p>
                    <list>
                        <item>You credit Perseus, as follows, whenever you use the document:
	    <quote>Text provided by Perseus Digital Library. Original version available for viewing and download at http://www.perseus.tufts.edu/hopper/.</quote>
                        </item>
                        <item>You leave this availability statement intact.</item>
                        <item>You use it for non-commercial purposes only.</item>
                        <item>You offer Perseus any modifications you make.</item>
                    </list>
                </availability>
            </publicationStmt>
            <sourceDesc>
                <bibl>Syrias (*Florentiae 1591)</bibl>
            </sourceDesc>
        </fileDesc>
        <encodingDesc>
            <refsDecl>
                <refState unit="section" n="chunk" delim="."/>
            </refsDecl>
        </encodingDesc>
        <profileDesc>
            <langUsage>
                <language id="la">Latin</language>
                <language id="it">Italian</language>
                <language id="grc">Greek</language>
            </langUsage>
        </profileDesc>
        <revisionDesc>
            <change when="2024-10-03" who="https://orcid.org/0000-0002-9145-7238">Checked the text against the printed 1591 edition, fixed some minor errors and mainly added verses that had been omitted in the transcription.</change>
        </revisionDesc>
    </teiHeader>
    <text xml:lang="la">
        <body>
            <div1 type="section" xml:id="d01" met="H" n="1" rend="1">
                <lb/>
                <note n="0|1" type="desc">Petri Angelii Bargaei Syrias | Hoc
                est expeditio illa celeberrima Christianorum Principum |
                Qua Hierosolyma ductu Goffredi Bulionis Lotharingiae
                Ducis  | a Turcarum tirannide liberata est</note>
                <lb/>
                <l n="1">Hesperias acies, magnoque accepta Tonanti</l>
                <l n="2">Arma cano et variis exhausta pericula in oris,</l>
                <l n="3">Iactatosque diu populos morboque, fameque.</l>
                <l n="4">Quorum incredibili Solymis virtute reclusis,</l>
                <l n="5">Christicolae extremi potuere a finibus orbis</l>
                <l n="6">Visere deposita dubiae formidine vitae</l>
                <l n="7">Bethlema et Isacidis promissa parentibus arva.</l>
                <l n="8">Tu vero, cuius claro de lumine lumen</l>
                <l n="9">Exoritur nobis, tacitosque exsuscitat ignes,</l>
                <l n="10">Unde altam afflati mentem coelestibus auris</l>
                <l n="11">Deferimus populos et habentes nubila terras,</l>
                <l n="12">Verus amor patris, natique aeterna voluptas</l>
                <l n="13">Spiritus, hinc atque hinc pariter qui profluis, et qui</l>
                <l n="14">Cuncta movens te tota hominum in praecordia fundis,</l>
                <l n="15">Mortalique doces ore immortalia fari,</l>
                <l n="16">Sancte fave, praestoque adsis ingentibus ausis.</l>
                <l n="17">Ac me, delectis dum sumpta heroibus arma</l>
                <l n="18">Dicere et Ausonias conor vulgare per oras,</l>
                <l n="19">Da, reges memorantem, altas evolvere causas</l>
                <l n="20">Bellorum et tanti narrare exordia motus:</l>
                <l n="21">Da, quoscumque animis diuturna silentia nostris</l>
                <l n="22">Exemere viros, revocare ad lumina vitae:</l>
                <l n="23">Nec tenebris, atraque ullos caligine tectos</l>
                <l n="24">Ire sinas, quos una sui fidissima merces</l>
                <l n="25">Sustulit ad coelum virtus, vastosque coegit</l>
                <l n="26">Traiicere Ionii fluctus, perque invia Thracum</l>
                <l n="27">Unanimes gravibus caput obiectare periclis:</l>
                <l n="28">Cum miseras Asiae gentes, pressamque nefando</l>
                <l n="29">Eripuere iugo dextris victricibus urbem</l>
                <l n="30">Hanc, ubi sancta suis olim vestigia plantis</l>
                <l n="31">Impressit, vitaeque dedit praecepta futurae</l>
                <l n="32">Illa Dei soboles, certae dux ille salutis</l>
                <l n="33">Mundi opifex, nostroque uno pro crimine passus</l>
                <l n="34">Ludibria et poenas, letumque informe sepulchro</l>
                <l n="35">Excivit sese et manifesta in luce refulgens</l>
                <l n="36">Victor ad aetherei sedes remeavit Olympi.</l>
                <l n="37">Presserat insolitis nigri regnator Averni</l>
                <l n="38">Suppliciis omnes, latum qui quicumque per orbem</l>
                <l n="39">Terrarum CHRISTI cultum, nomenque professi</l>
                <l n="40">Suspicerent veros verae pietatis honores.</l>
                <l n="41">Et nusquam deerant ficto de crimine poenae</l>
                <l n="42">In miseros, nusquam Divum bene cedere sueta</l>
                <l n="43">Relligio nostras properabat linquere terras,</l>
                <l n="44">Europam, ditemque Asiam, Libyamque patentem:</l>
                <l n="45">Praecipue populos, quoscumque Aegyptus et una</l>
                <l n="46">Laeta palaestinis regio pascebat in arvis.</l>
                <l n="47">Illic dedecorum maculae et genus omne proborum,</l>
                <l n="48">Contemptusque acres, ignominiosaque passim</l>
                <l n="49">Dicta sequi, nec verberibus, nec caedis ullis</l>
                <l n="50">Parcere sed sanctae saevire in corpora gentis.</l>
                <l n="51">Quin etiam templa ipsa manu subversa nefanda,</l>
                <l n="52">Effusique aris calices atque hostia foede</l>
                <l n="53">Proculcata solo, raptusque in vincla sacerdos,</l>
                <l n="54">Dum se coelicolum Regi purissimus offert,</l>
                <l n="55">Attollitque oculos et sanctum numen adorat.</l>
                <l n="56">Quingentae aestates, quingentae ex ordine brumae</l>
                <l n="57">Transierant, nullusque aderat finisque, modusve</l>
                <l n="58">Christicolum adversis iam tot per secula rebus:</l>
                <l n="59">Cum pater omnipotens Solymorum ad moenia vertit</l>
                <l n="60">Ultores oculos, tacitoque haec pectore fatur.</l>
                <l n="61">En iterum infando populos Aegyptia tellus</l>
                <l n="62">Servitio, duraque premit iam compede nostros?</l>
                <l n="63">Impiaque assuetis deturbat honoribus aras?</l>
                <l n="64">Non ita namque etsi debent mihi plurima poenas</l>
                <l n="65">Ingentes seris nocitura nepotibus olim</l>
                <l n="66">Flagitia et certae subito sine vindice fraudes:</l>
                <l n="67">Extinxisse tamen populi scelerata rebellis</l>
                <l n="68">Regna iuvet: solioque alto pepulisse tyrannos,</l>
                <l n="69">Qui modo longinquos sese profitentur Erembos</l>
                <l n="70">Liquisse et Scythiae campos fugisse malignos.</l>
                <l n="71">Haec genitor, celeremque ad se vocat inde ministrum</l>
                <l n="72">Aligerum e coetu, sanctam qui protinus urbem,</l>
                <l n="73">Quique Palaestinos populos, Syriamque tuetur.</l>
                <l n="74">Vade age, fide vigil, quo iam pulcherrima rerum</l>
                <l n="75">Urbs Iudaea suas altis in collibus arces</l>
                <l n="76">Ostentat mole ingenti et testudine templis</l>
                <l n="77">Marmorea augustum Nati complexa sepulchrum.</l>
                <l n="78">Huc praestantem animis et magnum ingentibus ausis,</l>
                <l n="79">Et miro impulsum verae pietatis amore</l>
                <l n="80">Advenisse virum Celtarum a finibus usque</l>
                <l n="81">Scimus et incoeptis, animus quae destinat, aptum.</l>
                <l n="82">Illi vita insons, illi suadela, leposque,</l>
                <l n="83">Et dictis vis acris inest: nec sanguine cretus</l>
                <l n="84">Obscuro, solum montis secessit in antrum,</l>
                <l n="85">Cum primum obduxit teneras lanugine malas,</l>
                <l n="86">Verum ut liberior cultum pietatis obiret,</l>
                <l n="87">Et mihi sinceros animi libaret honores.</l>
                <l n="88">Is nunc et macie confectos et obsita pannis</l>
                <l n="89">Membra ferens, supplex oculos ad sidera tollit:</l>
                <l n="90">Utque velim finem miseris imponere rebus,</l>
                <l n="91">Ac tot suppliciis Solymos prohibere fideles,</l>
                <l n="92">Per mortem testatus et incunabula nostri,</l>
                <l n="93">Perque resurgentis factum memorabile Nati,</l>
                <l n="94">Cum fletu, precibusque petit; luat impius ergo,</l>
                <l n="95">Seu fit Arabs, seu Persa fugax, mihi sanguine poenas</l>
                <l n="96">Tantorum scelerum. Tu, quo succedere possint</l>
                <l n="97">Ocyus et mentem hanc nostram rata iussa sequantur,</l>
                <l n="98">I celer atque illum tacitis hortatibus imple.</l>
                <l n="99">Dic abeat quamprimum Italas delatus ad oras,</l>
                <l n="100">Nostraque Pontifici referat mandata: piorum</l>
                <l n="101">Concilium cogat, regesque inducat amicos,</l>
                <l n="102">Gallosque, Ausoniosque duces, fortesque Britannos,</l>
                <l n="103">Suscipere unanimes, tantumque capessere bellum.</l>
                <l n="104">Ipse ego nusquam abero. Dictis his Aliger altae</l>
                <l n="105">Militiae, ventis et fulminis ocyor aura,</l>
                <l n="106">Ilicet immensum rapidis secat aethera pennis.</l>
                <l n="107">Iamque inter nubes terras delatus ad imas</l>
                <l n="108">Aspicit innumeris viridantia littora palmis,</l>
                <l n="109">Sirbonisque lacum fluitante bitumine et orae</l>
                <l n="110">Oppida Sammariae geminas despectat Iamnes.</l>
                <l n="111">Mox et humi propior, qua se Galileae propinquae</l>
                <l n="112">Finibus insertat Syriae, supereminet ales.</l>
                <l n="113">Cernuus atque undas amnis veneratur amoenas</l>
                <l n="114">Iordanis, sterilemque agrum, duraque salebra</l>
                <l n="115">Horrentem tractum, riguamque perennibus arcem</l>
                <l n="116">Fontibus, ingressus peregrinum heroa salutat.</l>
                <l n="117">O animos olim regum impulsure feroces</l>
                <l n="118">In bellum et flammas pro libertate meorum,</l>
                <l n="119">Ipse preces, fletusque tuos Pater audiit aequis</l>
                <l n="120">Auribus et populo praesens succuret egeno.</l>
                <l n="121">Tu modo, cum primum stellas aurora fugarit,</l>
                <l n="122">Surge celer, rectaque Iopes ad littora gressus</l>
                <l n="123">Tende: ubi iamdudum ventos expectat euntes</l>
                <l n="124">Navis in Italiam merces vectura Sabaeas.</l>
                <l n="125">Nec prius in Belgas et patria regna recurres,</l>
                <l n="126">Quam positam Arvernis Elaver prope flumen in oris</l>
                <l n="127">Urbem adeas, sanctumque Patrem, qui praesidet orbi,</l>
                <l n="128">Hortantem populos ad bellum videris, huius</l>
                <l n="129">Laturos tanti mercedem et praemia facti.</l>
                <l n="130">Haec ait atque illum procumbere in ora volentem</l>
                <l n="131">Suppliciter, fletusque humiles, lachrymasque cientem</l>
                <l n="132">Deseruit, tenuesque abiit resolutus in auras.</l>
                <l n="133">At pius insolita laetatus imagine rerum</l>
                <l n="134">Surgit et aeterni veneratus numinis aram,</l>
                <l n="135">Has secum tacito fundit de pectore voces.</l>
                <l n="136">Summe Pater, cuius sedes stellantia coeli</l>
                <l n="137">Claustra premit, sic nulla usquam gens incolat orbem,</l>
                <l n="138">Quae laudes, nomenque tuum non tollat ad astra,</l>
                <l n="139">Et meritos confessa uni tibi reddat honores:</l>
                <l n="140">Cuius et in medio solus non pectore regnes </l>
                <l n="141">Et fieri videas quicquid vis ipse, iubesque</l>
                <l n="142">Non secus ac purae cum iam mortalia mentes</l>
                <l n="143">Exuerunt, labemque omnem exemere, luemque.</l>
                <l n="144">Da, Pater omnipotens, summo mandata referre</l>
                <l n="145">Pontifici, regumque animos accendere bello:</l>
                <l n="146">Adde et opes, adde et vires, quibus impius hostis</l>
                <l n="147">Pareat, aut multo vitam cum sanguine fundat.</l>
                <l n="148">Sic memorans, humiles properat Symeonis ad aedes:</l>
                <l n="149">Isacidae Symeonis, erat qui maximus unus</l>
                <l n="150">Christicolum princeps patrum, custosque sacrorum</l>
                <l n="151">Iura ministrabat populo, patriasque benignis</l>
                <l n="152">Hospitiis assuetus opes effundere, cunctos</l>
                <l n="153">Ipse domi Solymam peregre accipiebat euntes.</l>
                <l n="154">Ergo illum festinus adit, laetumque salutat</l>
                <l n="155">Laetus et ingentes volvens sub pectore curas.</l>
                <l n="156">Scis Symeon, scis ipse, inquit, quibus ante querelis</l>
                <l n="157">Res fratrum afflictas et tantae flevimus urbis</l>
                <l n="158">Excidia et magni polluta altaria templi:</l>
                <l n="159">Sume animos; tetigere Deum tua vota, precesque.</l>
                <l n="160">Ipse mihi, dum genua gravi titubantia somno</l>
                <l n="161">Forte labant, medioque tholi sub fornice victa</l>
                <l n="162">Procumbunt, clarus manifesta in luce refulsit</l>
                <l n="163">Nuntius aeterni referens mandata Parentis</l>
                <l n="164">Atque haec palmiferae cedentem ab littore Idumes</l>
                <l n="165">Ausonio patri narrare incendia iussit,</l>
                <l n="166">Cogat ut innumeros, armetque in proelia reges.</l>
                <l n="167">Tum Symeon: eadem ista mihi modo visa loquentis</l>
                <l n="168">Effigies, somnus lassos dum serpit in artus,</l>
                <l n="169">Aligeri effigies lachrymantem et multa timentem</l>
                <l n="170">Affari et fletum placidis compescere dictis.</l>
                <l n="171">Ergo age rumpe moras et te, quo prospera rerum</l>
                <l n="172">Tantarum series vocat atque aeterna voluntas,</l>
                <l n="173">Siste volens: Deus ipse bonis bonus annuit orsis.</l>
                <l n="174">Haec illi inter se vario sermone serebant:</l>
                <l n="175">Ac templum ingressi puro ter flumine frontem</l>
                <l n="176">Aspersere suam: sanctis ter fulsit ab aris</l>
                <l n="177">Flamma repens, templumque insueta luce replevit.</l>
                <l n="178">At petrus (namque ipse Petri pius advena noto</l>
                <l n="179">Nomine dictus erat) precibus, sacrisque peractis,</l>
                <l n="180">Coelestisque cibo mentem, potuque refectus,</l>
                <l n="181">Alta Palaestinae Phariis regnata tyrannis</l>
                <l n="182">Moenia deseruit, portumque, Iopemque petivit.</l>
                <l n="183">Nec mora mutati spatia in contraria venti</l>
                <l n="184">Aspirant flantes Eoi ab limine Solis</l>
                <l n="185">In puppim facilis salsas volat illa per undas.</l>
                <l n="186">Atque Aegyptiaci late maris aequora sulcat.</l>
                <l n="187">Iamque procul videt et Cretam scelerata secutam</l>
                <l n="188">Arma Iovis: summa qui pulso e sede parente</l>
                <l n="189">Mortali, est ausus Divum sibi poscere honores.</l>
                <l n="190">Exin Sammonii rupes, atque ardua montis</l>
                <l n="191">Saxa legit: dextraque Cason, celsamque relinquit</l>
                <l n="192">Carpathon et salebris duram Pholegandron acutis,</l>
                <l n="193">Mox Diam, Melonque illic gens Attica quondam</l>
                <l n="194">Extinxit miseros tenera cum prole parentes.</l>
                <l n="195">Nec non et rigidas Cranaes inamabilis oras</l>
                <l n="196">Praeterit: illicitos ubi primum infamis adulter</l>
                <l n="197">Tyndaridi dedit amplexus, castumque cubile</l>
                <l n="198">Polluit iniustae pariturum incendia Troiae.</l>
                <l n="199">Inde autem Maleae scopulos, undasque sequaces</l>
                <l n="200">Exuperans, placido cursu Messenia radit</l>
                <l n="201">Littora et Aenussas Euro impellente relinquit.</l>
                <l n="202">Illam etiam scopulosa Ithace mirata volantem est:</l>
                <l n="203">Miratae Ionios celerem percurrere fluctus,</l>
                <l n="204">Quae modo devictos testantur Echinades hostes</l>
                <l n="205">Thracas et undisono submersas aequore classes</l>
                <l n="206">Hesperiae scelerum poenas solvisse merentes.</l>
                <l n="207">Et vos Leucatae nimbosa cacumina montis,</l>
                <l n="208">Fulminibusque altam percussa Ceraunia frontem,</l>
                <l n="209">Protinus ingressam Adriacas vidistis in undas</l>
                <l n="210">Peucetios petere et tuto se condere portu.</l>
                <l n="211">Qualis ubi aerii summo de vertice saxi</l>
                <l n="212">Ilicet aurarum strepitu commota columba</l>
                <l n="213">Avolat et magni praeceps secat aetheris oras,</l>
                <l n="214">Et tandem patria laetam se turre recondit,</l>
                <l n="215">Sic illa, indomitum postquam tranaverat aequor,</l>
                <l n="216">Littus adit victrix, claraeque allabitur urbi:</l>
                <l n="217">Quam quondam (ceu prisca ferunt monimenta priorum)</l>
                <l n="218">Daedalides, omnemque agrum, qua Daunia tellus</l>
                <l n="219">Culta patet proprio ducens e nomine nomen</l>
                <l n="220">Fecit Iapygiam: seri sed deinde nepotes</l>
                <l n="221">Dixerunt Barium: primi unde insignia regni</l>
                <l n="222">Sceptraque, purpureosque habitus, sacrumque tiaram,</l>
                <l n="223">Sumere tum reges Siculique, Italique solebant.</l>
                <l n="224">Ergo ipsi optata tandem potiuntur arena,</l>
                <l n="225">Votaque solliciti persolvunt debita nautae</l>
                <l n="226">Nicoleo, cui templum altis sublime columnis,</l>
                <l n="227">Marmoreumque, ingensque calet fumantibus aris:</l>
                <l n="228">Et circum Arabiis permiscet odoribus auras.</l>
                <l n="229">In medio sacram testudo intercipit urnam</l>
                <l n="230">Aurea, quae Divi cineres atque ossa sepulti </l>
                <l n="231">Complexa, ambrosium summo de marmore fundit</l>
                <l n="232">(Mira quidem, sed certa fides) iniussa liquorem.</l>
                <l n="233">Huc pius ingrediens heros sanctissima primum,</l>
                <l n="234">Aurea pyxis ubi niveum complectitur orbem</l>
                <l n="235">Caelestis crusti, mysteria pronus adorat.</l>
                <l n="236">Mox humilis, supplexque altam contendit ad aram:</l>
                <l n="237">Ac pressa genibus terra sic voce precatur.</l>
                <l n="238">Dive, Myram Lyciae cui sex ex urbibus unam</l>
                <l n="239">Innumeris illustrem atavis, populoque frequentem</l>
                <l n="240">Insueta patres olim dant sorte regendam:</l>
                <l n="241">Qui puer et nutricis egens lactantis ab ipsis</l>
                <l n="242">Uberibus, quoties lux quarta et sexta refulsit,</l>
                <l n="243">Avertens faciem seras ieiunis in horas</l>
                <l n="244">Sensisti gelidae venisse crepuscula noctis:</l>
                <l n="245">Mox et opes patrias miseris largitus egenis</l>
                <l n="246">Sancta Palaestinae visis loca et undique navem</l>
                <l n="247">Iactatam ventis, agitatam et fluctibus atris</l>
                <l n="248">Ipse Deo supplex optato in littore sistis</l>
                <l n="249">Incolumen, saevique expertus vincla tyranni,</l>
                <l n="250">Post tristes casus, post dura incommoda tandem</l>
                <l n="251">Discedis, curasque hominum, terrasque relinquens</l>
                <l n="252">In coelum sublimis abis, unde arduus orbem</l>
                <l n="253">Despicis et tantos tecum miserare labores:</l>
                <l n="254">Sis bonus, o nostrisque fave, sanctissime, coeptis.</l>
                <l n="255">Dixerat et coelo supplex immota tenebat</l>
                <l n="256">Lumina, largifluo spargens sibi flumine pectus:</l>
                <l n="257">Sustuleratque ambas, quasi raptus ad aethera, palmas:</l>
                <l n="258">Cum senior, cui prima sacri custodia templi,</l>
                <l n="259">Curaque perpetuis adolere altaria flammis</l>
                <l n="260">Supplicis aspectu subito commotus et ore.</l>
                <l n="261">Dic nobis, dic hospes, ait, nomenque, genusque,</l>
                <l n="262">Quisquis es: et mensas hodie dignare paratas.</l>
                <l n="263">Namque diem solemnem agimus, quo maximus heros</l>
                <l n="264">Hinc abiit clara coeli in statione locatus.</l>
                <l n="265">Sic memorans, dextra apprensum in sacraria ducit,</l>
                <l n="266">Atque auro e solido solidas ostendit acerra,</l>
                <l n="267">Et pateras, calicesque graves, purosque lebetes</l>
                <l n="268">Vasa ministeriis, cultuque accommoda templi:</l>
                <l n="269">Ille autem admirans placido est sic ore loquutus.</l>
                <l n="270">Non equidem sine mente Dei, sine numinis aura</l>
                <l n="271">Adveni has primum terras et Iapygis urbem,</l>
                <l n="272">Quam victor populorum heros Patareius unam</l>
                <l n="273">Protegit et fidus praeses, custosque sacrorum</l>
                <l n="274">Ipse suis patrociniis tutatur egentem.</l>
                <l n="275">Iam Solymae manifesta salus, iam Persidis atra</l>
                <l n="276">Caede Palaestinis tepefient flumina campis.</l>
                <l n="277">Desierat fari senior, cum talia Alethes</l>
                <l n="278">Miratus magno scitandi ardescit amore,</l>
                <l n="279">Quae sit tanta salus, quae caede tepentia crescant</l>
                <l n="280">Flumina, quos ducat victrix Europa triumphos.</l>
                <l n="281">Subiicit haec igitur cupienti habitator eremi.</l>
                <l n="282">Non ullus (mihi crede) furor, non ulla futuri </l>
                <l n="283">Vana superstitio percellit imagine mentem:</l>
                <l n="284">Verum animo tanti praesens, fiducia Divi</l>
                <l n="285">Addita et Ausoniae felix adventus ad oras,</l>
                <l n="286">Quas ego concepi spes imo in pectore cunctas</l>
                <l n="287">Integrat et coepto suadet dare vela labori.</l>
                <l n="288">Namque Palaestinas nuper novus advena terras</l>
                <l n="289">Dum peragro et Solymae vestigia cuncta videre</l>
                <l n="290">Pressa Deo iuvat atque ipsi advigilare Sepulchro,</l>
                <l n="291">Et modo Carmeli montes, modo visere Idumem</l>
                <l n="292">Palmiferam et sacros Iordane ex amne liquores</l>
                <l n="293">Sumere, tum si qua est regio testisque, memorque</l>
                <l n="294">Mortis et exactae per tot miracula vitae,</l>
                <l n="295">Aut lacus, aut rupes, aditum perrumpere et ad se</l>
                <l n="296">Ire iubet: vidi eversas, proh dedecus, aras,</l>
                <l n="297">Templaque cornipedum praesepia facta ferorum.</l>
                <l n="298">Sed me dicentem iam deserat auricomus Sol,</l>
                <l n="299">Si foedas ignominias, si dura piorum</l>
                <l n="300">Exitia et saevos casus memorare libebit.</l>
                <l n="301">Exarsere ignes animo: subit ira ruentem</l>
                <l n="302">Ulcisci pietatem armis: scelera inde nefanda</l>
                <l n="303">Deturbare procul, nostrisque afferre salutem,</l>
                <l n="304">Immanis quos ipsa premunt regna impia gentis.</l>
                <l n="305">Ergo ego primores Solymae iuvenesque, senesque </l>
                <l n="306">Alloquor et miseris quae sit sententia posco.</l>
                <l n="307">Ast ollis (neque enim certae de dedere morti)</l>
                <l n="308">Iam dubitent, tempus siquando id postulet et res)</l>
                <l n="309">Omnibus idem animus populos e sede superbos</l>
                <l n="310">Deiicere imperii, saevosque expellere reges,</l>
                <l n="311">Aut ultro cunctos uni dare colla securi.</l>
                <l n="312">Haec eadem Syrii, quos flumine magnus Orontes</l>
                <l n="313">Alluit, Antiochi veteri cognomine dicti.</l>
                <l n="314">Haec Cilices, Lyciique volunt: haec Olbia, cuius</l>
                <l n="315">Ascanius placido perfundit moenia fluctu:</l>
                <l n="316">Nec qui Byzanti populo dominatur et unus</l>
                <l n="317">Obtinet imperium, qua se fera Thracia pandit,</l>
                <l n="318">Quaeque adeo Pelopis tellus circumdatur undis</l>
                <l n="319">Auxilium iam ferre neget sed viribus impar</l>
                <l n="320">Non audet lapsis Asiae succurrere rebus,</l>
                <l n="321">Expectatque tacens dum se Germania bellax</l>
                <l n="322">Excitet, aut Italum virtus miserata ruinas</l>
                <l n="323">Imperii, labesque graves, aut Gallia fortes,</l>
                <l n="324">Gallia magnanimum mater generosa virorum,</l>
                <l n="325">Cogat in arma duces, belloque ea regna lacessat.</l>
                <l n="326">Ac mihi versanti tantam sub pectore molem,</l>
                <l n="327">Nuntius in somnis alto delapsus Olympo</l>
                <l n="328">Constitit ante oculos et coepta capessere iussit.</l>
                <l n="329">Quare ego nunc primum vestras appulsus ad oras</l>
                <l n="330">Ausoniae ingredior reges aditurus et ipsum</l>
                <l n="331">Christicolum patrem, septem qui collibus urbis</l>
                <l n="332">Praesidet atque hominum mentes, sensuque potentum</l>
                <l n="333">Impellens stimulante Deo regit unus, agitque;</l>
                <l n="334">Desierat, cum longaevus sic infit Alethes.</l>
                <l n="335">Magna quidem, magna, o hospes, neque temporis huius</l>
                <l n="336">Coepta paras et ni me animi sententia fallit,</l>
                <l n="337">Nulla ope mortali, nullo superanda labore.</l>
                <l n="338">Namque inter sese divisa potentia regum</l>
                <l n="339">Infregit solidas bellorum ad munia vires</l>
                <l n="340">Iamdudum, imperiique Italos spoliavit habenis.</l>
                <l n="341">Si tamen haec audere potes, si fixa voluntas</l>
                <l n="342">Ista tibi, precibusque tuis Deus applicat aures,</l>
                <l n="343">Accipe quae primum studio suscepta, fideque</l>
                <l n="344">Perficias neque enim, tanti quem gloria facti</l>
                <l n="345">Certa manet, nobis haec intentata relinquas,</l>
                <l n="346">Exitus omen erit. nam res opis indiga et uno</l>
                <l n="347">Vindice digna Deo coeptis bene gesta favebit,</l>
                <l n="348">Et spem non dubiam dubiis modo mentibus addet.</l>
                <l n="349">Hanc partem Italiae, belloque et pace potentem,</l>
                <l n="350">Imperio postquam patrio cessere Quirites,</l>
                <l n="351">Thracibus et Tiberis dominatum amisit avitum,</l>
                <l n="352">Externi tenuere duces nos ante superbo</l>
                <l n="353">Servitio oppressi iussisque, minisque Getarum</l>
                <l n="354">Parvimus nos saepe Arabum sumus impia passi</l>
                <l n="355">Imperia et victi poenas expendimus Afris.</l>
                <l n="356">Postremo dum compositis iam rebus avaras</l>
                <l n="357">Graiorumque manus et mores ferre protervos</l>
                <l n="358">Cogimur, atque animo placidas assuescimus artes,</l>
                <l n="359">Extremis orbis gentes in finibus ortae,</l>
                <l n="360">Inde ubi vicinam spectant Electrides Arcton</l>
                <l n="361">Insulae Oceano in magno, venere Chadeni,</l>
                <l n="362">Bastarnaeque truces et fortia pectora Cimbri,</l>
                <l n="363">Quos patriae, veterumque aetas ignara locorum,</l>
                <l n="364">Nec tamen ignota terrarum a parte profectos</l>
                <l n="365">Nostra haec Normannos invento nomine dixit.</l>
                <l n="366">Quippe ea gens Septem gelido subiecta trioni</l>
                <l n="367">Liquerat et campos et inhospita saxa Chalusi:</l>
                <l n="368">Ac post eversas ipsis cum moenibus urbes</l>
                <l n="369">Gallorum et miseris passim viduata colonis</l>
                <l n="370">Rura, ferox nostris regionibus intulit arma,</l>
                <l n="371">Nacta ducem magna virtute et fortibus ausis</l>
                <l n="372">Tancredum praestantem, opibusque et sanguine clarum,</l>
                <l n="373">Et forma insignem et numerosa prole beatum.</l>
                <l n="374">Namque illi fines, alienaque regna colenti</l>
                <l n="375">Bissenos natos faecunda creaverat uxor,</l>
                <l n="376">Edoctosque sitim in sylvis perferre, famemque</l>
                <l n="377">Saepe graves coeli tolerare coegerat aestus,</l>
                <l n="378">Saepe etiam pedibus rigidas calcare pruinas,</l>
                <l n="379">Immanes dum luce feras, dum nocte sequuntur.</l>
                <l n="380">Ceu sus innumeros limo durata nepotes</l>
                <l n="381">Quae post terga trahit, valles ingressa profundas</l>
                <l n="382">Decussae ingentes glandis populatur acervos</l>
                <l n="383">Et procul inde ursos fugat et genus acre luporum:</l>
                <l n="384">Solaque foecunda saltus et pascua sylvae</l>
                <l n="385">Insidet atque epulis pinguescere pergit opimis.</l>
                <l n="386">Ipse etiam genitor natis comitantibus, omnes</l>
                <l n="387">Expulit obsessis Insubrum e finibus hostes</l>
                <l n="388">Et vitreo quaecumque vado Ticinus et ingens</l>
                <l n="389">Eridanus, quaecumque vagus secat Ollius arva,</l>
                <l n="390">Abduaque et tenuis gelido cum flumine Rhenus,</l>
                <l n="391">In leges iurare suas devicta coegit:</l>
                <l n="392">Imposuitque iugum populis a littoris ora</l>
                <l n="393">Adriaci ad fines Samnitum et ab amne Phiterno,</l>
                <l n="394">Qua fluit in longum regio ditissima, adusque </l>
                <l n="395">Hydrunti et mollis cultissima rura Tarenti.</l>
                <l n="396">Nec satis haec Siculos Afris extrema luentes</l>
                <l n="397">Supplicia, hinc urbes, illinc populantibus agros</l>
                <l n="398">Defendit, peditesque omnes delevit, equosque.</l>
                <l n="399">Post etiam caede ingenti congressus iniquas</l>
                <l n="400">Prostravit turmas et funere mersit acerbo</l>
                <l n="401">Innumeros. at tu dictis Argive maneres, </l>
                <l n="402">Pactaque victrici deferres praemia genti.</l>
                <l n="403">Mox veteris custos moris, legumque severus</l>
                <l n="404">Gessisti vindex regnum Roberte paternum:</l>
                <l n="405">Acri animo, claraque ingens virtute, tuaque</l>
                <l n="406">Ante alios omnes pietate insignis et armis.</l>
                <l n="407">Brundusium tibi se terra oppugnata, marique</l>
                <l n="408">Dedidit urbs, Graiis longe discedere iussis</l>
                <l n="409">Et tua Trinacrii venere in iura, fidemque.</l>
                <l n="410">Ac nisi mors tantis obsisteret invida coeptis,</l>
                <l n="411">Victrices superata manus iam Thracia, iamque</l>
                <l n="412">Barbara servitium quae gens minitatur acerbum</l>
                <l n="413">Europae (sic spes fuerat) sensisset et arma.</l>
                <l n="414">Quorum adeo veriti virtutem animosus Acarnan,</l>
                <l n="415">Et latrociniis, raptoque exercita pubes</l>
                <l n="416">Aetola, imperium dextrae subiere potentis</l>
                <l n="417">Ultroque omnes, ultro invicti sunt regia passi</l>
                <l n="418">Iussa ducis. verum postquam discordia fratrum</l>
                <l n="419">Impulit inter se miseros concurrere cives,</l>
                <l n="420">Descivere omnes et nos liquere rebelles.</l>
                <l n="421">Nam soboles natu maior Boemundus avita,</l>
                <l n="422">Et patria in primis nulli virtute secundus,</l>
                <l n="423">Haud aequo patiens animo, quod frater ademptas</l>
                <l n="424">Ferret opes, regnique unus poteretur habenis,</l>
                <l n="425">Italiam repetens victor dimisit Achivos.</l>
                <l n="426">Ac nunc germani saevo premit oppida bello:</l>
                <l n="427">Depopolatur agros: altaeque in moenia Melphes</l>
                <l n="428">Arietat, excidiumque urbi, populisque minatur.</l>
                <l n="429">Hos motus, ni forte parum Deus obstet amicus,</l>
                <l n="430">Comprimere atque iras primum sedare necesse est:</l>
                <l n="431">Quando hic militiae veteris grave robur, opesque</l>
                <l n="432">Ingentes, nec non classes, navalia, portus,</l>
                <l n="433">Unde ad palmiferam facilis traiectus Idumem.</l>
                <l n="434">Vix haec fatus erat aevi maturus Alethes,</l>
                <l n="435">Cum se se ad templum victor Boemundus agebat,</l>
                <l n="436">Vota soluturus Divo, quae fecerat ante,</l>
                <l n="437">Nicoleo, ut caperet sine caede et sanguine Melphem.</l>
                <l n="438">Ergo aderat circum ducibus stipatus amicis,</l>
                <l n="439">Et corde et vultu quaerens a numine pacem,</l>
                <l n="440">Suppositum genibus pressit pulvinar et ambas</l>
                <l n="441">Ad coelum palmas humili cum voce tetendit.</l>
                <l n="442">O, qui coniectos Byzanti in vincla tribunos,</l>
                <l n="443">Damnatosque neci per fraudem et crimen iniquum,</l>
                <l n="444">Servasti incolumes, meritas tibi maxime grates</l>
                <l n="445">En agimus, laetique tuis advolvimur aris.</l>
                <l n="446">Ac tu, sancte pater, si, quod te poscimus, aequum est,</l>
                <l n="447">Si iustum gerimus bellum cum fratre, piumque,</l>
                <l n="448">Da positis odiis certo nos foedere iungi</l>
                <l n="449">Concordes, sumptisque ambos discedere ab armis.</l>
                <l n="450">Haec ille ut secum tacito sic ore precatus,</l>
                <l n="451">Surgit et ex ebeno nigranti, alboque elephanto,</l>
                <l n="452">Quam mira Assyrius fabricaverat arte Phraates,</l>
                <l n="453">Et cocco et denso famulus constraverat auro,</l>
                <l n="454">Augusta sese sublimem in sede locavit.</l>
                <l n="455">Mox alii circum proceres capita ardua nudi</l>
                <l n="456">Stabant, incoeptisque sacris intenta tenebant</l>
                <l n="457">Ora, sacerdoti linguisque, animisque faventes:</l>
                <l n="458">Heroemque omnes Lyciae, Pataraeque potentem</l>
                <l n="459">Orabant humiles, ducis ut sine labe iuventam,</l>
                <l n="460">Et vitam il longos facilis produceret annos:</l>
                <l n="461">Germanosque ira inter se, belloque diremptos</l>
                <l n="462">Concordes stabili fratres sociaret amore.</l>
                <l n="463">Mox autem precibusque piis, sacrisque peractis,</l>
                <l n="464">Occurrit venienti ultro longaevus Alethes.</l>
                <l n="465">Inclyte rex Robertiades, tibi gratulor (inquit)</l>
                <l n="466">Victori: atque istam, peperit quam vivida virtus,</l>
                <l n="467">Laetitiam rebus nusquam variantibus oro</l>
                <l n="468">Perpetuam, ut dulci placitam cum pace quietem</l>
                <l n="469">Nactus, in externos vires atque arma tyrannos</l>
                <l n="470">Convertas, Graiumque oras et littora Thracum</l>
                <l n="471">Imperio adiicias et barbara regna lacessas.</l>
                <l n="472">Quod virtus tua promittit: quod gloria gentis</l>
                <l n="473">Postulat, unde genus iuventus fortissime ducis.</l>
                <l n="474">Quodque adeo fuit invicti cura una parentis</l>
                <l n="475">Conficere et regni longe producere fines</l>
                <l n="476">Ausonii: populisque feris imponere leges:</l>
                <l n="477">Iuraque nobilium reparare amissa Quiritum.</l>
                <l n="478">Nam memini, cum Tarpeia de rupe rebelles</l>
                <l n="479">Deiecit cives victor, caesisque maniplis</l>
                <l n="480">Henricum, fautrix cui tum Germania fasces</l>
                <l n="481">Detulerat, procul urbe fugam celerare coegit,</l>
                <l n="482">Eximere oppressum longa obsidione, metuque</l>
                <l n="483">Pontificem, sanctaeque in sceptra reponere sedis:</l>
                <l n="484">Cuius ab auspiciis bello multo ante gerendo</l>
                <l n="485">Impositus, munusque obiens insignis honoris,</l>
                <l n="486">Bis Venetos, bis secum ausos concurrere Graios</l>
                <l n="487">Contuderat, geminasque imo sub gurgite classes</l>
                <l n="488">Merserat atque acie victor dimiserat Orco</l>
                <l n="489">Millia multa virum: iamque affectabat ad oras</l>
                <l n="490">Byzanti festinus iter, iam Thracia vastis</l>
                <l n="491">Concipiens animis invadere regna parabat.</l>
                <l n="492">Ipse ego, quem secum casus deduxit in omnes</l>
                <l n="493">Sacra ministrantem festis peragenda diebus,</l>
                <l n="494">Mirabar sublimem animum, mirabar et una</l>
                <l n="495">Ad decus intentum, stimulosque cupidinis acres</l>
                <l n="496">Egregiae et magnos curarum in pectore fluctus</l>
                <l n="497">Voluentem, quorum impulsu iam concitus ibat</l>
                <l n="498">Supra omnes, regnisque Asiae, Libyaeque ruinam</l>
                <l n="499">Molitus tacita capiebat gaudia mente.</l>
                <l n="500">Tum Robertiades lachrymis Boemundus obortis,</l>
                <l n="501">Haec, ait, haec nobis, quae nunc, pater optime, narras</l>
                <l n="502">Nota nimis, semperque animo genitoris imago</l>
                <l n="503">Fixa haeret iusta in Thraces capere arma monentis,</l>
                <l n="504">Atque Asiae campos bello vastare iubentis;</l>
                <l n="505">Nec semel ante oculos in somnis constitit ipse,</l>
                <l n="506">Qualis erat, facieque minax, vultuque severus,</l>
                <l n="507">Oppida cum prostravit humi Taulantia et arces,</l>
                <l n="508">Altaque Dyrrachii subvertit moenia victor:</l>
                <l n="509">Aut cum Cassiopes moriens prope littus, acerbae</l>
                <l n="510">Cassiopes littus, cunctarum infame sepulchrum</l>
                <l n="511">Virtutum, extincto quae tum periere parente,</l>
                <l n="512">Moerentem dictis consolabatur amicis.</l>
                <l n="513">Nate, tui effigies et spes fidissima patris,</l>
                <l n="514">Nate Italis, nate externis exercite bellis,</l>
                <l n="515">Tantorumque, adeo socius, testisque laborum,</l>
                <l n="516">Quos ego suscepi, quos nunc ego linquere cogor</l>
                <l n="517">Effusos (sic certa Deo, stabilisque voluntas)</l>
                <l n="518">Ipse vides, alacres quam te comitentur euntem</l>
                <l n="519">Ferro accinctae acies, quamque undique circumsistant</l>
                <l n="520">Agmina multa virum et nostri studiosa iuventus</l>
                <l n="521">Nominis, obscurae iampridem inimica quietis.</l>
                <l n="522">Haec tibi pacatis, qui nunc obstare videntur,</l>
                <l n="523">Hostibus, ingentem summis heroibus addet,</l>
                <l n="524">Imponetque sacrum capiti gavisa tiaram:</l>
                <l n="525">Quem modo longinqua Deus in regione paratam</l>
                <l n="526">Servat et impense per mille pericula rerum,</l>
                <l n="527">Perque adeo varios casus, durosque labores</l>
                <l n="528">Quaesitum, si vera olim mihi numine plenus,</l>
                <l n="529">Afflatusque Deo cecinit longaevus Ionas,</l>
                <l n="530">Spectabunt laeti provecta aetate nepotes.</l>
                <l n="531">Haec pater ingenti natorum accensus amore,</l>
                <l n="532">Ne regni causa Italici discordia fratres</l>
                <l n="533">Divideret, viresque absumeret invida nostras.</l>
                <l n="534">Quamquam, o sed noxae, quarum persolvere poenas</l>
                <l n="535">Cogimur, innumerae mentemque, animumque benignum</l>
                <l n="536">Avertere Dei: qui nos amittere passus</l>
                <l n="537">Propterea tot regna armis quaesita, manuque</l>
                <l n="538">Invicti genitoris, avitae et robora gentis.</l>
                <l n="539">Verum haec, sancte senex, uni cui cura piandi</l>
                <l n="540">Flagitia et summi placandi numinis iram</l>
                <l n="541">Credita, si precibus non dedignabere castis</l>
                <l n="542">Exorare Deum, nostri, ut rerumque misertus</l>
                <l n="543">Extinguat clemens tanta haec incendia regni</l>
                <l n="544">Ausonii et coepti discordia semina belli:</l>
                <l n="545">Idem etiam fortasse viam monstrabit et altum</l>
                <l n="546">Sternet iter, sceptra evertens Orientis, opesque.</l>
                <l n="547">Vix, haec desierat fari, cum magnus Alethes</l>
                <l n="548">Subiicit: o ingens patris decus, o nova gentis</l>
                <l n="549">Gloria, quae nam in te regum fortissime primum</l>
                <l n="550">Laudarim? Pietatem animi, roburque iuventae?</l>
                <l n="551">An belli audaces, an pacis amabilis artes?</l>
                <l n="552">Omnia quae pariter seclis venientibus aetas</l>
                <l n="553">Suspiciens, pariter magnum super aethera tollet</l>
                <l n="554">Et tibi divinos famae instaurabit honores.</l>
                <l n="555">Non temere, astuteve aliquid fortissimus heros</l>
                <l n="556">Ipse tuus genitor, quod veri effoeta senectus</l>
                <l n="557">Acta metu solidas animi languescere vires</l>
                <l n="558">Senserit, extrema est titubans in morte loquutus.</l>
                <l n="559">Namque eadem aetatis sublimina prima ruentis,</l>
                <l n="560">Cum belli arderet studiis, persaepe canebat</l>
                <l n="561">Ista mihi de te puero non Appula tellus,</l>
                <l n="562">Non et Iapygiae, quae Daunia finibus haeret,</l>
                <l n="563">Iam capere hunc possit, cum primum adoleverit et se</l>
                <l n="564">Noverit haud usquam patriae virtutis egentem.</l>
                <l n="565">Et nunc si veri quicquam mens augurat, ingens</l>
                <l n="566">Tantarum nobis rerum est oblata facultas.</l>
                <l n="567">Namque hic adveniens Solymarum nuper ab oris,</l>
                <l n="568">Iudaea ex media ciet alta ad praemia reges</l>
                <l n="569">Ausonios, totamque Asiam promittere praedam</l>
                <l n="570">Non dubitat populorum uno vos ore vocantum</l>
                <l n="571">In regna et dominos cupientum expellere Turcas.</l>
                <l n="572">Haec memorans, ardorem animis iniecit, ut ultro</l>
                <l n="573">Christicolum cuperet narrantem audire labores.</l>
                <l n="574">Nec mirum: namque ipse Deus, qui pectora regum</l>
                <l n="575">Unus obit, sensumque movens alternat et urget.</l>
                <l n="576">Iamdudum mentem divino afflaverat aestu,</l>
                <l n="577">Insuetoque imas accenderat igne medullas.</l>
                <l n="578">Ergo ait, o utinam summi regnator Olympi</l>
                <l n="579">Haec inter reges componat foedera et acres</l>
                <l n="580">Excitet Europae populos, quos conscia virtus</l>
                <l n="581">Ipsa sui stimulet tam iusta in bella, feroxque </l>
                <l n="582">Sponte sua pubes raptis sese induat armis.</l>
                <l n="583">Ipse ego, quem praesens germani iniuria versat</l>
                <l n="584">Immeritum, propriisque palam deturbat ab agris</l>
                <l n="585">Haeredem et summo secum contendere iure</l>
                <l n="586">Cogit, ut armatis in mutua vulnera dextris</l>
                <l n="587">Fraternos Italo foedenus sanguine campos,</l>
                <l n="588">Victas dedo manus victor, regnisque paternis,</l>
                <l n="589">Si modo quod memoras hospes venerande, sequatur</l>
                <l n="590">Foedus amicitiae, iam nunc discedere certum est.</l>
                <l n="591">Sin autem secus ac volumus, res cesserit et nos</l>
                <l n="592">Exitus ingenti de spe deiecerit omnes,</l>
                <l n="593">Tum tu Pontificem Romae exorare memento,</l>
                <l n="594">Litibus imponat nostris finemque, modumque,</l>
                <l n="595">Suspiciens uno dignam se iudice causam.</l>
                <l n="596">Quoque id commodius, nisi forte indebita posco,</l>
                <l n="597">Conficias, certos nostra hac ex urbe legemus</l>
                <l n="598">Quam primum, tecum quos dimittamus amicos,</l>
                <l n="599">Componi orantes constanti foedere pacem.</l>
                <l n="600">Interea (neque enim tantis conatibus instes,</l>
                <l n="601">Illorumque expers hominum, ignarusque locorum,</l>
                <l n="602">Quique adeo teneant Asiae vel regna, vel urbes</l>
                <l n="603">Undique praesidiis et multo milite vinctas)</l>
                <l n="604">Dic age, nec cupidis notae tibi nomina gentis,</l>
                <l n="605">Cuius ad haec tenuis famae loca pervenit aura,</l>
                <l n="606">Auribus invideas, quique arma capessere contra,</l>
                <l n="607">Qui conferre manus, qui bello audere ferantur.</l>
                <l n="608">Haec Robertiades Boemundus at inclytus hospes</l>
                <l n="609">Ex alto repetens diri primordia regni:</l>
                <l n="610">Expulerat Parthos armis victricibus, inquit, </l>
                <l n="611">Imperii fines adoriri Heraclius ausos,</l>
                <l n="612">Auxilio populorum usus, quos incola terrae</l>
                <l n="613">Arabiae felix proprio de nomine dictos</l>
                <l n="614">Ipsa suo quondam Romana in proelia misit.</l>
                <l n="615">Militiae sed enim postquam, morumque periti</l>
                <l n="616">Bellandi cunctas didicere artesque, dolosque,</l>
                <l n="617">Ingentique aestu atque insueto frigore corpus</l>
                <l n="618">Durarunt, hostesque sua virtute subactos,</l>
                <l n="619">Disiectosque duces, desolatosque maniplos</l>
                <l n="620">Videre et moestas vertere in terga phalanges,</l>
                <l n="621">Descivere fide, seque adiunxere volentes</l>
                <l n="622">Imperiis Arabum, tum primum in bella secuti</l>
                <l n="623">Abdaridem: quo non alter versutior umquam,</l>
                <l n="624">Seu sit opus aut varias populis intexere fraudes,</l>
                <l n="625">Deceptasve semel compellere ad impia mentes,</l>
                <l n="626">Eversorem Asiae, portentum immane, luemque</l>
                <l n="627">Excitam barathro, qui verum e pectore cultum,</l>
                <l n="628">Inque Deum pietatem omnem subvertere doctus</l>
                <l n="629">Et miseros imis animos damnare tenebris,</l>
                <l n="630">Dum simulat sese venienti numine totum</l>
                <l n="631">Afflari, mentemque Deo, sensusque teneri:</l>
                <l n="632">Ilicet ingenti, turbae rudis auctus opum vi</l>
                <l n="633">Aegyptum aggreditur, Syriamque in iura, fidemque </l>
                <l n="634">Cogit et eversos Persas belloque, fameque</l>
                <l n="635">Occupat, ac miseris ritus describit habendos</l>
                <l n="636">Sacrorum et faciles infanda ad crimina leges.</l>
                <l n="637">Inde igitur firmis legionibus undique septus</l>
                <l n="638">Iudaeam invadit, Solymosque oppugnat et urbis</l>
                <l n="639">Moenia, deiectis passim custodibus atrox</l>
                <l n="640">Aequat humi, populosque pios obtruncat et aedes</l>
                <l n="641">Templaque, quae CHRISTO transacta dicaverat aetas,</l>
                <l n="642">Excindit, sacratque sibi, pro dedecus, aras:</l>
                <l n="643">Infandas aras illic, ubi nuper IESUS</l>
                <l n="644">Vera Dei soboles, summique exemplar amoris,</l>
                <l n="645">Ad coelum monstrarat iter, sublatus iniquis</l>
                <l n="646">Iudiciis, duraeque cruci data victima, primi</l>
                <l n="647">Morte sua luerat peccatum immane parentis,</l>
                <l n="648">Infernas domos victor recluserat: illic</l>
                <l n="649">Fundamenta iacit diri teterrima ritus.</l>
                <l n="650">Ulla nec immemores etiam dum cura nepotes</l>
                <l n="651">(Heu labem sceleris numquam ulla in gente relictam)</l>
                <l n="652">Tangit et in populos vindex agit ira rebelles.</l>
                <l n="653">Sexcentos iam capta annos infamibus aris</l>
                <l n="654">Servit adhuc Solyma et culta in convalle Damascus.</l>
                <l n="655">Nec pudet egelidi Daphnen ad littus Orontis,</l>
                <l n="656">Quae populos CHRISTI de nomine prima vocavit</l>
                <l n="657">Ausa suos, nec non Biblon, Sidona, Tyronque</l>
                <l n="658">Oppressa cervice iugum perferre, suaque</l>
                <l n="659">Desperare omnes de libertate: nec ullam</l>
                <l n="660">Partem Asiae, magna quae non ditione prematur</l>
                <l n="661">Turcarum atque Arabum. Quando gens illa nefanda</l>
                <l n="662">Acta fame quondam Scythiae deserta reliquit</l>
                <l n="663">Et vitae ingrato quaerens alimenta labore</l>
                <l n="664">Ipsa suas operas Persis famulata locabat.</l>
                <l n="665">Sed simul ac iuvenum coetu florere, virumque </l>
                <l n="666">Coepit et instructas potuit secernere turmas,</l>
                <l n="667">In dominos ausa est proprios convertere dextras,</l>
                <l n="668">Atque acie fusis patrias imponere leges.</l>
                <l n="669">Sic Medos, sic Armenios, Cilicesque feroces,</l>
                <l n="670">Et Lycos, Lydosque manu superavit et audax</l>
                <l n="671">Intulit arma Arabis nec erat tum viribus aequis:</l>
                <l n="672">Congressi tamen in pugnam, seque inter adorti</l>
                <l n="673">Discessere pares, foedusque his legibus ictum:</l>
                <l n="674">Esset ut his idem atque illis Deus, impius idem</l>
                <l n="675">Cultus et Abdarides unum modo numen utrisque.</l>
                <l n="676">Ac veluti par acre canum, cum valle latentes</l>
                <l n="677">Impulsi quaerunt odiis immanibus apros,</l>
                <l n="678">Saepe illi inter se rixam committere sueti,</l>
                <l n="679">Ambo animis paribus, paribusque aetatibus ambo,</l>
                <l n="680">Undantes cohibent irarum in pectore fluctus,</l>
                <l n="681">Donec ad expositae direpto in tergore praedae</l>
                <l n="682">Pervenere dapes; subitas ibi protinus acti</l>
                <l n="683">In furias, pedibusque pedes atque oribus orae</l>
                <l n="684">Impliciti dubiae ruperunt foedera pacis,</l>
                <l n="685">Alter in alterius fauces, iugulumque ruentes</l>
                <l n="686">Mutua vulnificis laniarunt dentibus artus.</l>
                <l n="687">Atque hic ipse Asiae status est: haec denique rerum</l>
                <l n="688">Cunctarum facies, dux invictissime, quando</l>
                <l n="689">Iamdudum imbellis sua iura amisit Alexis</l>
                <l n="690">Graius et imperii vix ipsum a finibus arcet</l>
                <l n="691">Irrumpentem hostem flumen Tanaisque, palusque </l>
                <l n="692">Maeotis, Pontusque ingens et Bosphorus et quae</l>
                <l n="693">Influit Aegaeas dimissa Propontis in undas.</l>
                <l n="694">Quem tamen Europae si pars coniuret, opemque </l>
                <l n="695">Afferat et regno, saevaque tyrannide pressis,</l>
                <l n="696">Praecipitemque, actumque procul fugere inde videbis</l>
                <l n="697">Ad montes Scythicos atque incunabula patrum,</l>
                <l n="698">Rursus et in caecas Arabum remeare cavernas.</l>
                <l n="699">Nam quis tam timidus, quem desperare coactis</l>
                <l n="700">Non pudeat tanti populorum viribus ipso</l>
                <l n="701">Defensore Deo? Cuius si certa voluntas</l>
                <l n="702">Christicolum rebus non adversata favebit,</l>
                <l n="703">Ipse ego mille acies peditum, mille agmina solus</l>
                <l n="704">Contemnam, aeriasque suis cum molibus arces.</l>
                <l n="705">Dixerat atque animo volventem talia regem,</l>
                <l n="706">Ararum et populi custos compellat Alethes.</l>
                <l n="707">Optime dux Italum, seclis decus addite nostris,</l>
                <l n="708">Quem modo stelliferi moderator maximus orbis</l>
                <l n="709">Opportunum ad nos, ipsoque in tempore misit,</l>
                <l n="710">His tectis quamquam angustis, quamquam hospite tanto</l>
                <l n="711">Indignis, pater ipse tuus successit et altae</l>
                <l n="712">Victor Iapygiae nostra haec ad limina adibat</l>
                <l n="713">Et tenues mensas et res dignatus egenas.</l>
                <l n="714">Tu quoque si contemnere opes, luxusque beatos</l>
                <l n="715">Nunc potes, ingreditor nostros, Boemunde, penates</l>
                <l n="716">Et dapibus laetus iamdudum accumbe paratis.</l>
                <l n="717">Sic ait: actutumque hilares ex aede profecti</l>
                <l n="718">Una omnes abire domum seniores Alethae.</l>
                <l n="719">Hic ipso in medio, quo se spatiosior aula</l>
                <l n="720">Explicat, antiqua ex cedro, laevique cupressu</l>
                <l n="721">Induerant mensas niveis mantilia villis;</l>
                <l n="722">Et mira picti pendebant arte tapetes</l>
                <l n="723">Parietibus: quippe impositas ex ordine plagas</l>
                <l n="724">Aegypto textrix depinxerat aemula, primum</l>
                <l n="725">Flumina purpureo currentia tota cruore,</l>
                <l n="726">Sanguineos etiam rivos et stagna, lacusque.</l>
                <l n="727">Praeterea (horrendum visu et miserabile) siqua</l>
                <l n="728">Vasa domi privos olim servantur in usus,</l>
                <l n="729">Omnia cernere erat tetro fluitantia tabo.</l>
                <l n="730">Strataque mox querulis ranis adoperta viarum,</l>
                <l n="731">Obsessasque fores, obsessa cubilia, nec non </l>
                <l n="732">Consumptum omne penus turba accedente loquaci.</l>
                <l n="733">Ipsi etiam culices tellurem atque aera magnum</l>
                <l n="734">Complentes, hominumque genus, iumentaque passim</l>
                <l n="735">Laedere et impressis maculosos dentibus artus</l>
                <l n="736">Livere: ac magnas muscarum implere catervas</l>
                <l n="737">Atria nobilium, thalamosque, aulasque patentes:</l>
                <l n="738">Quadrupedesque feras grassantem extinguere pestem:</l>
                <l n="739">Ulceribus periisse homines, periisse videres</l>
                <l n="740">Quicquid habet pecudum regio ditissima Nili:</l>
                <l n="741">Usque adeo magnae magni stant caedis acervi.</l>
                <l n="742">Post quae fulminibus summus circumsonat aether;</l>
                <l n="743">Verberat et grando sata laeta, boumque labores</l>
                <l n="744">Et subiti e densis descendunt nubibus imbres,</l>
                <l n="745">Pinguiaque innumerae populantur rura locustae:</l>
                <l n="746">Quae virides avido segetes absumere morsu</l>
                <l n="747">Pergentes, strictim detonsa novalia linquunt.</l>
                <l n="748">Parte alia caeca nigra caligine nubis</l>
                <l n="749">Contectas terras credas horrere perennes</l>
                <l n="750">Aeternae tenebras ventura in secula noctis.</l>
                <l n="751">Postremo, quae prima usquam sunt edita primis</l>
                <l n="752">Partubus et prima in lucem venere, diemque,</l>
                <l n="753">Sive sit ancillae, seu regis amabile pignus,</l>
                <l n="754">Seu pecudum foetus, misere sublata iacebant:</l>
                <l n="755">Turbaque Pellaei luctum male sana Canopi</l>
                <l n="756">Miscere et tantis haerere incredula monstris.</l>
                <l n="757">Haec dum oculis, animoque ingens simul hospes et heros</l>
                <l n="758">Mirantur, pueri magnis a patribus orti</l>
                <l n="759">Dant manibus lymphas et candida lintea puris.</l>
                <l n="760">Tum vero supplex animis atque ore sacerdos</l>
                <l n="761">Adstitit, inque preces solemnia verba resolvit:</l>
                <l rend="indent(1)" n="762">summe Pater rerum, nobis qui
                cuncta benignus</l>
                <l n="763">Suggeris et varias largiris egentibus escas,</l>
                <l n="764">Adsis o praesens epulis et numine lustra</l>
                <l n="765">Ipse tuo hunc coetum et castae convivia mensae.</l>
                <l n="766">His dictis sedere omnes, dapibusque paratis</l>
                <l n="767">Iniecere manus laetique medentia siccis</l>
                <l n="768">Faucibus hauserunt generosi sobria vini</l>
                <l n="769">Pocula, festivo tempus sermone trahentes.</l>
                <l n="770">Interea cithara praestans Minturnus eburna,</l>
                <l n="771">Minturnus, quem Fibreno cum flumine Liris,</l>
                <l n="772">Dum fugit exosus nemora inter opaca profanae</l>
                <l n="773">Antiquos ritus et sacra horrenda Maricae,</l>
                <l n="774">Miserat instructum numeris atque arte magistra,</l>
                <l n="775">Invicti cantat laudes et maxima Mosis</l>
                <l n="776">Facta ducis, tacitosque ortus, ut conditus alveo</l>
                <l n="777">Pertenui, in summo primum fluitaverit amne:</l>
                <l n="778">Ut puerum virgo saevo prognata tyranno</l>
                <l n="779">Regia servatum matri mandarit alendum:</l>
                <l n="780">Utque domi acceptum, postquam primoribus annis</l>
                <l n="781">Accessere dies, ceu natum amplexa, fovensque</l>
                <l n="782">Ingenti cura, studioque eduxerit omni.</l>
                <l n="783">Addit et Ogygium cum ferro obtruncat et alta</l>
                <l n="784">Littore Niliaco contectum occultat arena:</l>
                <l n="785">Cum fugiens odium saevi Pharaonis et iram</l>
                <l n="786">Tutus ad Arabios se contulit advena fines</l>
                <l n="787">Et magno genitas septem Raguele puellas</l>
                <l n="788">Tutatur praesens, sumptisque ulciscitur armis</l>
                <l n="789">Solus et infestos fugat ipso a fonte latrones.</l>
                <l n="790">Inde autem, iussuque Dei, monituque reversus</l>
                <l n="791">Aegypto in media sumpta miracula virga</l>
                <l n="792">Edit et Isacidas misere servire coactos</l>
                <l n="793">Eximit imperio dominorum atque amne relicto</l>
                <l n="794">Arsinoe oppositam ad ripam deducit ovantes.</l>
                <l n="795">Intentansque manu non enarrabile rami</l>
                <l n="796">Robur, Erythraeas undas disiunxit ab undis:</l>
                <l n="797">Littoreque adverso potitur, quem pone sequentes</l>
                <l n="798">Currusque et turmas equitum, peditumque cohortes</l>
                <l n="799">Demergunt fluctus, coeuntiaque aequora in unum.</l>
                <l n="800">Haec vates, citharamque una cum voce repressit.</l>
            </div1>
        </body>
    </text>
</TEI>
