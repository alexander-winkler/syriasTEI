<?xml version="1.0" encoding="utf-8"?>
<TEI>
   <teiHeader>
      <fileDesc>
         <titleStmt>
            <title xml:id="syri">
               <title>Syrias</title>
               <abbr>Syrias</abbr>
               <bibl>Syrias (*Florentiae 1591)</bibl>
            </title>
            <author xml:id="BARGAEUS">
               <name>Bargeo</name>
               <date>Barga 1517 - Pisa 1596</date>
               <gloss>Petrus Angelius Bargaeus</gloss>
               <abbr>BARGAEUS</abbr>
            </author>
         </titleStmt>
         <publicationStmt>
            <authority>Musisque Deoque 2007</authority>
         <availability status="free">
    <p>This text may be freely distributed, subject to the following
    restrictions:</p>
    <list>
	<item>You credit Perseus, as follows, whenever you use the document:
	    <quote>Text provided by Perseus Digital Library. Original version available for viewing and download at http://www.perseus.tufts.edu/hopper/.</quote>
	</item>
	<item>You leave this availability statement intact.</item>
	<item>You use it for non-commercial purposes only.</item>
	<item>You offer Perseus any modifications you make.</item>
    </list>
</availability>
</publicationStmt>
         <sourceDesc>
            <bibl>Syrias (*Florentiae 1591)</bibl>
         </sourceDesc>
      </fileDesc>
      <encodingDesc>
         <refsDecl>
            <refState unit="section" n="chunk" delim="." />
         </refsDecl>
      </encodingDesc>
      <profileDesc>
         <langUsage>
            <language id="la">Latin</language>
            <language id="it">Italian</language>
            <language id="grc">Greek</language>
         </langUsage>
      </profileDesc>
   </teiHeader>
   <text xml:lang="la">
      <body>
         <div1 type="section" xml:id="d10" met="H" n="10" rend="10">
            <l n="1">Attigerat cursu medium sol altus Olympum:</l>
            <l n="2">Cum trepidi Abdaridae regem cum prole peremptum</l>
            <l n="3">Deservere omnes, nec sese credere castris,</l>
            <l n="4">Aggeribusque suis ausi, liquere Latinis</l>
            <l n="5">Praedandum, quicquid rerum praedives, opumque</l>
            <l n="6">Attulerat secum Persarum exercitus ingens.</l>
            <l n="7">At pius Eustachides, postquam toto aequore fusi</l>
            <l n="8">Discessere hostes terraeve extincta dederunt</l>
            <l n="9">Corpora nec superest quisquam, qui fortibus ausis</l>
            <l n="10">Infestum remoretur iter de more piorum</l>
            <l n="11">Ausoniis, Gallisque suis crudelia passis</l>
            <l n="12">Vulneraque et mortem socii dat tempus humandis.</l>
            <l n="13">Nuntius interea magno per Averna tumultu</l>
            <l n="14">Ima ruit: saevisque implent terroribus Orcum.</l>
            <l n="15">Turcarum regem pugna cecidisse cruenta:</l>
            <l n="16">Deletas equitum turmas, extinctaque secum</l>
            <l n="17">Aequoreas Sagarim devolvere corpora in undas:</l>
            <l n="18">Coeptum tendere iter Gallosque Italosque: nec ullum</l>
            <l n="19">Esse super, qui communem defendere causam</l>
            <l n="20">Possit et a Solymis certam depellere cladem:</l>
            <l n="21">Ille furens, faciensque alto convicia coelo.</l>
            <l n="22">Ite, ait, o maculae, regnique opprobria nostri,</l>
            <l n="23">Aligeri, tenebras terrae noctemque colentes;</l>
            <l n="24">Ite infelices et, quos non abstulit ensis</l>
            <l n="25">Hosticus atque atro suffusae felle sagittae,</l>
            <l n="26">Conficiat, quacunque ibunt, aestusque sitisque.</l>
            <l n="27">Haec ille at dira confestim ab sede ministri</l>
            <l n="28">Egressi insolitos ima ex tellure vapores</l>
            <l n="29">Efflant et flammas radiis ardentibus addunt.</l>
            <l n="30">Praecipue qua se Maeandrum extendit ad amnem</l>
            <l n="31">Lydia et infesti fines attingit Isauri.</l>
            <l n="32">Post, ubi quarta diem coelo patefecit Eoo</l>
            <l n="33">Aurora atque omnes armis animisque refecti,</l>
            <l n="34">Gallique, Ausoniisque, sagittiferique Britanni,</l>
            <l n="35">Evasere tuos laeti Bitynia fines,</l>
            <l n="36">Maeoniaeque oras inimico sole perustas</l>
            <l n="37">Et nusquam arboribus dulces praebentibus umbras</l>
            <l n="38">Ingressi, non fontis aquas, non ullius amnis,</l>
            <l n="39">Aut rivi scatebras, quibus illi aestumque sitimque</l>
            <l n="40">Sedarent, undamve pigrae reperere lacunae</l>
            <l n="41">Stagnantem: cinis ater agros atque arva tegebat:</l>
            <l n="42">Exusti in faciem campi, salebresque nigrantes</l>
            <l n="43">Montis, ab obscura picei caligine fumi,</l>
            <l n="44">Laedebant misere peditum vestigia, equumque.</l>
            <l n="45">Hic Vatum inventis olim delusa vetustas</l>
            <l n="46">Credidit, in magnum magnae telluris alumnum</l>
            <l n="47">Fulmina de coelo cecidisse irata Thyphaeum</l>
            <l n="48">Atque illum ingenti depressum pondere terrae</l>
            <l n="49">Eque imo rapidas spirantem pectore flammas</l>
            <l n="50">In cinerem vertisse solum, montesque feraces</l>
            <l n="51">Maeoniae exesis lapidum evertisse ruinis.</l>
            <l n="52">Ipsa enecta siti, solisque ardore maligni</l>
            <l n="53">Et duris attrita viis iumenta cadebant</l>
            <l n="54">Exanima et nimio linguis arentibus aestu</l>
            <l n="55">Defecere canes passim, rabieque furentes</l>
            <l n="56">Errarunt temere huc illuc, atrumque venenum</l>
            <l n="57">Morsibus obscaeni letalibus inspirarunt.</l>
            <l n="58">At gravidae matres, famae, sanctique pudoris</l>
            <l n="59">Immemores, passim lapidoso in tramite faetus</l>
            <l n="60">Abiecere suos, resoluto e ventre cadentes</l>
            <l n="61">Ante diem et tristem turba spectante laborem,</l>
            <l n="62">Nec miserante tamen. Quando metus acer in omnes</l>
            <l n="63">Effusus, sibi adesse uni se quenque monebat.</l>
            <l n="64">Iamque adeo campique omnes et collis iniqui</l>
            <l n="65">Saxa, cadaveribus passim contecta iacebant:</l>
            <l n="66">Inque dies illis gravior regionibus aer</l>
            <l n="67">Excibat tetros ima e tellure vapores,</l>
            <l n="68">Torrebatque ardens sitientes Sirius agros:</l>
            <l n="69">Nec longe spes ulla viae, finisque laborum</l>
            <l n="70">Proximus, infirmas vires recreasset euntem,</l>
            <l n="71">Ni pius Eustachides ambas ad sidera palmas</l>
            <l n="72">Sustollens, tales fudisset pectore voces.</l>
            <l n="73">Summe pater cuius dextra, nutuque patentum</l>
            <l n="74">Terrarum ingentes tractus, coelique cavernis</l>
            <l n="75">Astra affixa suis, pelagique infensa reguntur</l>
            <l n="76">Murmura et obductae coguntur in aere nubes,</l>
            <l n="77">Si sincerus amor, si spes fidissima, si nos</l>
            <l n="78">Intermarata fides hoc votum rite coegit</l>
            <l n="79">Suspicere atque alacres precibus parere iubentis</l>
            <l n="80">Pontificis, cui solae abste permissa potestas,</l>
            <l n="81">Obstructum coeli reserare et claudere limen,</l>
            <l n="82">Affer opem, pater omnipotens, pereuntibus aestu</l>
            <l n="83">Atque siti et diras da tandem evadere terras.</l>
            <l n="84">Exustas terras, omnique humore carentes.</l>
            <l n="85">Nec te nostra minus moveant nunc vota, precesque,</l>
            <l n="86">Quam movere olim Mosae pia verba, petentis</l>
            <l n="87">Abramidum populis misere sitientibus undam,</l>
            <l n="88">Quam movit tuus ille tibi dilectus alumnus:</l>
            <l n="89">Cum rapidum medio in coelo mirantibus horis</l>
            <l n="90">Et terra trepidante metu, consistere solem</l>
            <l n="91">Iussisti et longae fines producere lucis.</l>
            <l n="92">Sic fatus, lachrymis pectus madefecit obortis,</l>
            <l n="93">Eque imo tacitus duxit suspiria corde.</l>
            <l n="94">Audiit orantem terrae, coelique creator</l>
            <l n="95">Omnipotens, placidusque oculos deflexit ad oras</l>
            <l n="96">Maeonias, quas Tartarei regnator Averni</l>
            <l n="97">Uragus insolito succenderat impius aestu:</l>
            <l n="98">Astantemque sibi vicina in sede ministrum</l>
            <l n="99">Alloquitur. Nostri, o solii fidissime custos,</l>
            <l n="100">I celer atque illinc, Lydos ubi sulphur et ignis</l>
            <l n="101">Urit agros et sole tepens exaestuat aer,</l>
            <l n="102">Monstra redire iube vastum Phlegetontis ad amnem,</l>
            <l n="103">Quae nunc ex Erebi Stygiis emissa cavernis</l>
            <l n="104">Insedere viam, totoque ex aethere flammas</l>
            <l n="105">Ardentes iaciunt certatim in castra piorum.</l>
            <l n="106">Vade age fide vigil, populisque petentibus imbrem</l>
            <l n="107">Desuper infundens, citus ipso in tempore nostram</l>
            <l n="108">Affer opem et miseros praesenti subtrahe leto.</l>
            <l n="109">Haec ait et nutu totum tremefecit Olympum.</l>
            <l n="110">Ille abit atque Notis secum per inane vocatis,</l>
            <l n="111">Praepete Maeonias lapsu defertur ad oras:</l>
            <l n="112">Impatiensque morae. Fugite hinc, ait, impia caecae</l>
            <l n="113">Monstra domus, vestrasque ultro tellure sub ima</l>
            <l n="114">Exercete iras, animasque ad flagra nocentes</l>
            <l n="115">Ducite, vexatas rapidi fervoribus ignis.</l>
            <l n="116">Hoc iubet immensae moderator maximus aethrae.</l>
            <l n="117">Dixit et eiectis flagranti ex aere monstris,</l>
            <l n="118">Nubibus abduxit coelum, fusisque repente</l>
            <l n="119">Imbribus, ardentem relevare exercitus aestum</l>
            <l n="120">Et sedare sitim, coeptum insistere quivit</l>
            <l n="121">Sospes iter, terrae peragrat dum saxa perustae,</l>
            <l n="122">Seque ad Maeandrum confert laetissimus amnem:</l>
            <l n="123">Innumeris amnem pagis, vicisque frequentem.</l>
            <l n="124">Quem penes incedunt virides armenta per herbas</l>
            <l n="125">Plurima et undantes ripas mugitibus implent.</l>
            <l n="126">Huc ubi perventum festo clamore salutant</l>
            <l n="127">Flumen et irriguos undis refluentibus agros,</l>
            <l n="128">Inque epulas, laetasque dapes armenta, gregesque</l>
            <l n="129">Errantes caedunt, densaeque sub arboris umbra</l>
            <l n="130">Expediunt Cererem, campis quae plurima in illis,</l>
            <l n="131">Tergaque diripiunt, verubus quae fixa salignis</l>
            <l n="132">Torruerant et vina cadis liquentia fundunt.</l>
            <l n="133">Partim etiam gelidas demittunt corpora in undas</l>
            <l n="134">Et meminisse iuvat, quas cuique evadere iniqui</l>
            <l n="135">Contigerit Solis flammas, quamque inter eundum</l>
            <l n="136">Ferre sitim et terrae cineres superare calentes.</l>
            <l n="137">At pius Eustachides, postquam lux proxima coelo </l>
            <l n="138">Exegit stellas, orbemque Aurora retexit,</l>
            <l n="139">Perfectis de more sacris, laetissimus olli,</l>
            <l n="140">Cuius ad arbitrium summus se accommodat aether,</l>
            <l n="141">Ingentes egit grates, supplexque petivit</l>
            <l n="142">Erratis veniam et propensum in vota favorem.</l>
            <l n="143">Mox ad se vocat Heroes ac talia fatur.</l>
            <l n="144">Venimus, o proceres, Divum quae maxima patri</l>
            <l n="145">Gratia, liquentes Maeandri ad fluminis undas</l>
            <l n="146">Atque in Pisidiae laetis consedimus arvis</l>
            <l n="147">Hic nullae munitae urbes, nulla oppida, nullis</l>
            <l n="148">Castella in tumulis, nulla arx impervia, nostrum</l>
            <l n="149">Quae remoretur iter, passim loca consita densis</l>
            <l n="150">Arboribus, virides campi, frugumque feraces</l>
            <l n="151">Nec non et croceis halantes floribus horti,</l>
            <l n="152">Susceptos secum invitant relevare labores.</l>
            <l n="153">Hic igitur, nisi vestra aliud sententia vobis</l>
            <l n="154">Suadet et excelsi quamprimum ascendere Amani</l>
            <l n="155">Praeruptas cautes, Cydnique ad flumina ferri,</l>
            <l n="156">Censeo, dum se se frangat calor, usque manendum.</l>
            <l n="157">Interea, nequid post terga hostile residat,</l>
            <l n="158">Tancredus Rogeriades atque Itala pubes</l>
            <l n="159">Ad praedatores Cilices et moenia Tarsi</l>
            <l n="160">Hinc eat atque una saevos invadat Isauros</l>
            <l n="161">Vastet agros, gentesque omni regione rebelles</l>
            <l n="162">Eiiciat, sanctosque aris instauret honores.</l>
            <l n="163">Et Morini, duce Balduno, Belgaeque propinquos</l>
            <l n="164">Aggressi Armenios, redigant in iura fidemque</l>
            <l n="165">Callirhoem et madidas Romano sanguine Cartas.</l>
            <l n="166">Tum quoscunque Melas et proximus alluit amnis amnis</l>
            <l n="167">Euphrates, armis cogat parere piorum.</l>
            <l n="168">Nec vereor, quin spem victoria certa sequatur.</l>
            <l n="169">Abdaridum nanque, extinctis tot millibus, urbes</l>
            <l n="170">Exturbare parant summa de sede tyrannos.</l>
            <l n="171">Et tristi depressa iugo subducere colla</l>
            <l n="172">Iandudum, ceu fama refert praenuntia veri</l>
            <l n="173">Haec pius Eustachides, longo quo lassa labore</l>
            <l n="174">Miles et infestis obnoxia corpora morbis</l>
            <l n="175">Curaret, laetisque animis atque ubere victu</l>
            <l n="176">Redderet invictas ventura in proelia vires.</l>
            <l n="177">Assensere omnes dictis, agrosque feraces</l>
            <l n="178">Pisidiae legere, alerent qui castra piorum.</l>
            <l n="179">Ac, ne languerent oblata per otia: sylvas</l>
            <l n="180">Et nemora ilicibus passim frondentia densis,</l>
            <l n="181">Hic, ubi se crebris venantibus exercerent,</l>
            <l n="182">Donec iter coeptum praeceps intendere aestas.</l>
            <l n="183">At Siculi, Belgaeque acres, sua quique secuti</l>
            <l n="184">Signa ducum atque una iussae regionis ad oras</l>
            <l n="185">Digressi, petiere illi te Coryce, cuius</l>
            <l n="186">Secessus quondam Graiae coluere Camaenae;</l>
            <l n="187">At te, Cidne, tuo qui serpis in aequora fluxu</l>
            <l n="188">Leniter et tacitis campos praeterfluis undis.</l>
            <l n="189">Hi vero Arabios, ripaque Euphratis in alta,</l>
            <l n="190">Quae posita est, populisque potens dominatur Edessam;</l>
            <l n="191">At reliqui proceres, Italique, acresque Britanni</l>
            <l n="192">Et Gallorum omnis exercitus, otia nactus</l>
            <l n="193">Libera, vicinas implet terroribus urbes</l>
            <l n="194">Et populator agros et concutit oppida bello,</l>
            <l n="195">Si qua manent immota suis custodibus et se</l>
            <l n="196">Sponte Latinorum iussis parere recusant.</l>
            <l n="197">Atque haec dum fiunt rumor celeberrimus oras</l>
            <l n="198">Assyrias pervadit et auribus insonat ingens</l>
            <l n="199">Invicti Eustachidae virtus, nomenque, decusque.</l>
            <l n="200">Qua fama impulsus geminae regnator Hydaspes</l>
            <l n="201">Armeniae et Xersis praeclaro a sanguine cretus.</l>
            <l n="202">Iungere amicitiam cum tanto heroe perennem</l>
            <l n="203">Constituit, misitque, illi qui munera ferrent:</l>
            <l n="204">Argenti solidi massas, aurique talenta</l>
            <l n="205">Plurima et intextas pretioso vellere vestes.</l>
            <l n="206">Quas inter fulgebat, uti iam lumine plena</l>
            <l n="207">Ipsa ignes inter resplendet Luna minores,</l>
            <l n="208">Purpureumque, ingensque et nobile conopeum:</l>
            <l n="209">Vatis opus priscae, quae quondam oracula Persis</l>
            <l n="210">Reddere consuerat, de nomine dicta Sibyllae.</l>
            <l n="211">Illa igitur tantam secli praesaga futuri</l>
            <l n="212">Pinxit acu vestem et mira contexuit arte.</l>
            <l n="213">Extremas nam limbus obit circundatus oras</l>
            <l n="214">Aureus et longo variantes ordine gemmae,</l>
            <l n="215">Beryllus, pelagi faciem mentita virentem,</l>
            <l n="216">Chrysolitusque, acerque adamas, noctisque nigrantis</l>
            <l n="217">Discutiens tenebras claro splendore pyropus:</l>
            <l n="218">Dum flammas vomit et rutilanti fulgurat igne:</l>
            <l n="219">Fecerat in summo texti admirabilis orbe</l>
            <l n="220">Omnipatens coelum stellis ardentibus aptum:</l>
            <l n="221">Complexu quod cuncta suo tegit undique et aethram,</l>
            <l n="222">Aeraque, Oceanumque et terras circuit imas.</l>
            <l n="223">Fecerat et Phoeben, Solemque, ignesque vagantes,</l>
            <l n="224">Per duodena suos contendere sidera cursus:</l>
            <l n="225">Alternant rerum unde vices et tempore certo</l>
            <l n="226">Intereunt, iterumque suum referuntur ad ortum.</l>
            <l n="227">Sic Ver purpureum summos frondentibus umbris</l>
            <l n="228">Vestierat montes: pratis induxerat herbas</l>
            <l n="229">Gemmantes, variis ornarat floribus arva:</l>
            <l n="230">Et dulci volucres implebant avia cantu.</l>
            <l n="231">Quin et per sylvas errare licentius altas</l>
            <l n="232">Horrentes apros, stimulisque potentibus actos</l>
            <l n="233">Ire lupos, animisque ursos saevire videres,</l>
            <l n="234">Inque mari, lacubusque imis genus omne natantum</l>
            <l n="235">Ludere, flumineisque choros agitare sub sole metebant.</l>
            <l n="236">Nec minus undantes segetes aestate recurvis</l>
            <l n="237">Falcibus agricolae rapido sub sole metebant.</l>
            <l n="238">Ipsum etiam Autumnum dulces e vitibus uvas,</l>
            <l n="239">Arboribusque suis iam mitia poma legentem,</l>
            <l n="240">Quae venturae hyemi, mensisque reposta secundis</l>
            <l n="241">Condirent grato Baccheia dona sapore,</l>
            <l n="242">Pinxerat et tenui telas discreverat auro.</l>
            <l n="243">Hic alii volucres in retia cogere et ad se</l>
            <l n="244">Allicere, ac miseras viscatis fallere virgis.</l>
            <l n="245">Ast alii in vacuas laxare Halyaeeton auras;</l>
            <l n="246">Pendentem rostro laceret qui Cirin adunco</l>
            <l n="247">Et veteris poenas sceleris memor exigat acres.</l>
            <l n="248">Nanque ubi sublimes supra volat ardua nubes,</l>
            <l n="249">Hic etiam in summas se fert Halyaeetus auras,</l>
            <l n="250">Insequiturque atrox, ubi Ciris ab aethere praeceps</l>
            <l n="251">Effugit et levibus descendit in aequora pennis,</l>
            <l n="252">Hic quoque praecipiti delatus in ima ruina</l>
            <l n="253">Unguibus a tergo discerptam eviscerat uncis.</l>
            <l n="254">At genialis hyems montes nive contegit altos,</l>
            <l n="255">Fluminaque et fontes glacie constringit acuta;</l>
            <l n="256">Immites venatur apros, ad retia cogit</l>
            <l n="257">Foecundos lepores, capreas e rupibus alis</l>
            <l n="258">Deiicit et cervos cursu properante fatigat.</l>
            <l n="259">At variis nemus omne canum latratibus horret,</l>
            <l n="260">Rauci sonisque inflant venantes cornua bombis.</l>
            <l n="261">Inde agitant alacres iuvenum convivia caetus:</l>
            <l n="262">Invigilant epuli et vina liquentia potant.</l>
            <l n="263">Nec non et patrio choreas ex ordine ducunt</l>
            <l n="264">Immistae pueris florenti aetate puellae,</l>
            <l n="265">Quae mox iucundum constanti foedere amorem</l>
            <l n="266">Coniungunt, prolemque edunt in luminis oras</l>
            <l n="267">Innumeram et faustis celebrant conventibus urbes</l>
            <l n="268">Quatuor in partes terrae diviserat orbem,</l>
            <l n="269">Quas inter Tanais, Nilique fluentis imago</l>
            <l n="270">Ibat et aequoreas Nereus immiserat undas:</l>
            <l n="271">Ammericemque omnem, quae tunc ignota latebat,</l>
            <l n="272">Oceano Lygur emenso fortissimus heros</l>
            <l n="273">Recludit, venasque aperit praedivitis auri.</l>
            <l n="274">Inde Asia in media turrim Nembrotus ad aethram</l>
            <l n="275">Extulerat, coelo ut tandem lachrymabile bellum</l>
            <l n="276">Inferret, Divumque patrem devolveret astris</l>
            <l n="277">Et se suprema coelestum in sede locaret.</l>
            <l n="278">Demens, qui tanto dignum se ferret honore.</l>
            <l n="279">Ergo operas omnes alti regnator Olympi</l>
            <l n="280">Implicuit foedis linguarum erroribus unde</l>
            <l n="281">Subsedit turris moles infecta minacis.</l>
            <l n="282">Ipse autem Stygios misere detrusus ad amnes</l>
            <l n="283">Persoluit meritas tenebroso in carcere poenas.</l>
            <l n="284">Parte alia multis bellantum millibus urbem</l>
            <l n="285">Ductor atrox, ditemque inhians avidissima praedam</l>
            <l n="286">Turba, minabatur se funditus eversurum.</l>
            <l n="287">Et iam iam pressi longa obsidione, metuque </l>
            <l n="288">Horribili, cives iussis parere parabant,</l>
            <l n="289">Inque potestatem saevo se dedere regi:</l>
            <l n="290">Cum mulier forma insigni et iuvenilibus annis,</l>
            <l n="291">Orba viro, sed quae thalamum servare pudicum</l>
            <l n="292">Sueta Deo vitae reliquos sacraverat annos,</l>
            <l n="293">Progreditur porta, cum fera crepuscula terris</l>
            <l n="294">Noctis inhorrentes secum adduxere tenebras,</l>
            <l n="295">Per mediosque hostes et castra inimica superbum</l>
            <l n="296">Regem adit; ac vino tandem, somnoque sepultum</l>
            <l n="297">Aggreditur, strictoque audax caput ense recidit</l>
            <l n="298">Et secum asportat niveo velamine tectum.</l>
            <l n="299">Illum autem e mediis cervicibus exhalantem</l>
            <l n="300">Sanguineos amnes lacerum, truncumque reliquit</l>
            <l n="301">Et sese ad cives recipit generosa virago</l>
            <l n="302">Victricem et spoliis caesi ductoris onustam.</l>
            <l n="303">Ast olli e portis erumpunt undique apertis,</l>
            <l n="304">Inque fugam vertunt dextris ultricibus hostes.</l>
            <l n="305">Parte alia Oceani, Rhenique, altaeque Pyrenes</l>
            <l n="306">Finibus, intexto populos incluserat auro;</l>
            <l n="307">Invictos bello populos, regesque, ducesque</l>
            <l n="308">Innumeros; quorum virtute et fortibus ausis</l>
            <l n="309">Ipsa videbatur tellus Oenotria longe</l>
            <l n="310">Pellere barbariem, duroque exsolvere se se</l>
            <l n="311">Servitio atque urbes positis ornare trophaeis.</l>
            <l n="312">Corpore quos inter procero atque ore verendus</l>
            <l n="313">Extabat Carolus humeris ter maximus altis;</l>
            <l n="314">Pipini proles pietate ingentis et armis,</l>
            <l n="315">Ipse armis tamen et pietate ingentior ibat</l>
            <l n="316">Supra omnes, gentesque feras ditione premebat,</l>
            <l n="317">Illyricosque et Vindelicos, Unnosque feroces,</l>
            <l n="318">Extremoque sitos Europae in littore Danos.</l>
            <l n="319">Olli se Cattus, nec non et Cantaber atrox</l>
            <l n="320">Dedebat victum, Lygerimque infractus ad amnem</l>
            <l n="321">Acer Aquitanus, Libyaeque exterrita fasces</l>
            <l n="322">Submittens humilis ius, imperiumque subibat.</l>
            <l n="323">Italiam mox intranti reclusa patere</l>
            <l n="324">Moenia Ticini, ducique in vincula regem</l>
            <l n="325">Fecerat aetatis venturae haud inscia Vates.</l>
            <l n="326">Ipse etiam solitos reddi mandabat honores</l>
            <l n="327">Pontifici, sedemque pius sternebat avitam.</l>
            <l n="328">Quo merito passim populo acclamante Quiritum</l>
            <l n="329">Audiit Augusti se nomine compellari.</l>
            <l n="330">Te quoque in arentem, Florentia dia, favillam</l>
            <l n="331">Conversam, Etruscos rabie populante Getarum,</l>
            <l n="332">Addiderat, quam mox animo miseratus amico</l>
            <l n="333">Idem heros, cives in patria tecta vocabat;</l>
            <l n="334">Tecta opibus substructa suis linquebat et idem</l>
            <l n="335">Regnandum Lodoico orbem, cui dura tuendi</l>
            <l n="336">Pontificis, facilisque dedit clementia nomen</l>
            <l n="337">Ferre pii; quanquam iuveni non ille nepoti</l>
            <l n="338">Turbanti Italiae res et stata regna, pepercit.</l>
            <l n="339">Mox iter emensus Scaldim referebat ad amnem</l>
            <l n="340">Compositis laetus rebus, maturus et aevi.</l>
            <l n="341">Hic, ubi natorum generoso a sanguine nati</l>
            <l n="342">Invicti heroes Morinos ditione tenebant</l>
            <l n="343">Et quascunque oras placido rigat amne Mosella.</l>
            <l n="344">Nec procul hinc virgo stabat, cui sanguinis avitus</l>
            <l n="345">Addiderat cunctos formae immortalis honores</l>
            <l n="346">Progenies regum et reges paritura potentes.</l>
            <l n="347">Imperio quorum felix Etruria se se</l>
            <l n="348">Attollens parta florebat laeta quiete.</l>
            <l n="349">Nec tu coniugio ram clarae Heroidos aucte</l>
            <l n="350">Ferdinande aberas, Thuscae dux inclyte gentis:</l>
            <l n="351">Altorum soboles deducta ab origine patrum,</l>
            <l n="352">Inque sacro virtus Romae spectata senatu</l>
            <l n="353">Saepius; insigni summam diademate frontem</l>
            <l n="354">Evinctus, dextra sceptrum regale gerebas.</l>
            <l n="355">At Gessoriacum medio ostentabat arena</l>
            <l n="356">Heroem, fracti capulo qui comminus ensis</l>
            <l n="357">Terque, quaterque caput percusserat hostis, humique</l>
            <l n="358">Straverat indutum galea et fulgentibus armis</l>
            <l n="359">Aequatamque ausum secum commitere pugnam.</l>
            <l n="360">Idem etiam claras Syriis in finibus urbes</l>
            <l n="361">Hostibus eversis et magna caede fugatis</l>
            <l n="362">In libertatem victor revocabat et ultro</l>
            <l n="363">Christicolis Solymae portas praebebat apertas.</l>
            <l n="364">Hac pius Eustachides laetatus imagine rerum.</l>
            <l n="365">Armenio grates ingentes (inquit) Hydaspi</l>
            <l n="366">Vos agite et dextrae dextrae dextram coniungite nostram,</l>
            <l n="367">Qua pote et haud unquam tanti fore dicite amici</l>
            <l n="368">Goffredum immemorem et secum memorabile munus,</l>
            <l n="369">Quo se cunque feret, ceu magni pignus amoris</l>
            <l n="370">Laturum, gratique animi rata signa daturum.</l>
            <l n="371">Haec ait et donis auctos discedere iussit.</l>
            <l n="372">At Galli, quos cunctarum penuria rerum</l>
            <l n="373">Vexarat, misereque ingens afflixerat aestus,</l>
            <l n="374">Exercere dapes festas, pedibusque choreas</l>
            <l n="375">Plaudere, virginibus misti per compita, votique</l>
            <l n="376">Immemores suscepti animum oblectare sedendo.</l>
            <l n="377">Quin etiam proceres ipsi, firmissima belli</l>
            <l n="378">Fundamenta pii, vitae dulcedine moti</l>
            <l n="379">Illius, aestivos luxu fregere calores.</l>
            <l n="380">Forsan et obliti pariter decorisque, suique</l>
            <l n="381">Haererent, traherentque datum per talia tempus</l>
            <l n="382">Otia; ni coeli magnis delapsa cavernis</l>
            <l n="383">Ida parens, natum in somnis affata monerent.</l>
            <l n="384">Nate oculis, vitaque mea mihi carior ipsa,</l>
            <l n="385">In terris olim, cum vita, oculisque fruebar,</l>
            <l n="386">Non hic ut sedeas, atque omne inglorius aevum,</l>
            <l n="387">Delitias inter molles consumere pergas,</l>
            <l n="388">Progenuit pater Eustachius; nec gloria gentis</l>
            <l n="389">Illa tuae, terrae totum diffusa per orbem.</l>
            <l n="390">Nec pater, aethereis qui solus regnat in oris,</l>
            <l n="391">Evocat Hesperias sub te ductore cohortes</l>
            <l n="392">Ad lucos, ad agros, ad pascua culta Syrorum;</l>
            <l n="393">Verum, ut depulsis Solymae de sede tyrannis,</l>
            <l n="394">Eversas aras, eversaque templa reponas:</l>
            <l n="395">Quae mox Christicolae, leti formidine dempta</l>
            <l n="396">Invisant, sanctoque acclinent genua sepulchro.</l>
            <l n="397">Surge, age: iam satis est cunctis legionibus oti</l>
            <l n="398">Nate datum, nihil est quod te remoretur euntem</l>
            <l n="399">Ad Casium et flumen celebri cognomine Orontem.</l>
            <l n="400">Dixit et in tenues abiens evanuit auras.</l>
            <l n="401">At vero Eustachides monitis obmutuit amens</l>
            <l n="402">Auditis, totoque repente e pectore somnum</l>
            <l n="403">Expulit et stratis ingentia membra relictis,</l>
            <l n="404">Attollens coelo palmas cum cum voce tetendit.</l>
            <l n="405">Summe pater, qui cuncta vides, qui cuncta gubernas,</l>
            <l n="406">Quique hominum mentes scrutaris et intima cordis</l>
            <l n="407">Perspicis et coelum et terras pervadis et undas:</l>
            <l n="408">Non ego desidiae turpi me solvere culpa,</l>
            <l n="409">Deliciisque animum languentem et mollis umbris</l>
            <l n="410">Excusare ausim: nil iam mihi deleat unam</l>
            <l n="411">Te penes hanc labem, nisi quae tam saepe miserta est,</l>
            <l n="412">In te peccantum placidi clementia cordis.</l>
            <l n="413">Afflictae quanquam cupientem incommoda gentis</l>
            <l n="414">Demere et ad coeptos vires recreare labores,</l>
            <l n="415">In tantam potuit regio deducere fraudem</l>
            <l n="416">Fertilis et cunctis longe ditissima rebus.</l>
            <l n="417">Sic ait et properans fulgenti accingitur ense.</l>
            <l n="418">Ac iam caeruleis caput aureus igniuomum Sol</l>
            <l n="419">Extuleratque undis, totoque illuxerat orbi,</l>
            <l n="420">Undique cum proceres ad se fortissimus heros</l>
            <l n="421">Evocat et placidus verbis affatur amicis.</l>
            <l n="422">Effluxere dies tandem, quos Sirius ardor</l>
            <l n="423">Efficit infestos hominum generi atque ferarum,</l>
            <l n="424">Tempestasque anni iandudum et mitior aer</l>
            <l n="425">Nos monet, o proceres, ut, quo res urget, eamus.</l>
            <l n="426">Regnum eversuri Turcarum immane, Deoque</l>
            <l n="427">Oblaturi animas pro libertate piorum.</l>
            <l n="428">Ergo ubi quarta diem miseris mortalibus almum</l>
            <l n="429">Eoo exurgens patefecerit aequore Titan,</l>
            <l n="430">Et dederit sonitum sacris tuba clara peractis,</l>
            <l n="431">Signa manu (si sic placitum) sua quisque revellens</l>
            <l n="432">Pergat iter coeptum et Selgae sata culta relinquat.</l>
            <l n="433">Haec pius Eustachides, procerum quibus inclytus ordo</l>
            <l n="434">Assensit, certamque suis praefixit eundi</l>
            <l n="435">Quisque diem, quam, cum primum lux quarta reduxit,</l>
            <l n="436">Incessere omnes, vultuque animoque fatentes</l>
            <l n="437">Ire iter invitos, dulcesque relinquere terras,</l>
            <l n="438">Quarum foecundis digressi a finibus, aspras</l>
            <l n="439">Pervasere tuas tandem, o Pamphylia, valles;</l>
            <l n="440">Quosque latrociniis saltus infamat Isaurae</l>
            <l n="441">Incola et ad praedas solers et furta Lalassis:</l>
            <l n="442">Atque Lycaoniae felicia rura, vetusque</l>
            <l n="443">Dives opum, dives cerealis mergite culmi</l>
            <l n="444">Iconium, sed tum vacuis ignobile visu</l>
            <l n="445">Aedibus et nullo penitus custode relictum.</l>
            <l n="446">Quando quidem rerum fama perterritus hostis</l>
            <l n="447">Cesserat aufugiens, se seque in montis Amani</l>
            <l n="448">Condiderat latebras, totasque exhauserat urbes.</l>
            <l n="449">Ergo ubi inaccessas rupes, praeruptaque Tauri</l>
            <l n="450">Saxa vident instare sibi et contermina coelo,</l>
            <l n="451">Quae superent, acti per mille pericula rerum,</l>
            <l n="452">Coeperunt primum taciti miserescere, sortis</l>
            <l n="453">Quisque suae et tantos animis damnare labores.</l>
            <l n="454">Talia cum tenebris erebi digressus ab imis</l>
            <l n="455">Cerneret atque locum nactus, tempusque nocendi,</l>
            <l n="456">Militis in faciem se se convertit Alastor</l>
            <l n="457">Ignoti et multa cum libertate loquentis.</l>
            <l n="458">Isque adeo turba in media, quo tendimus (inquit)</l>
            <l n="459">Augustum per iter? Iam nos hostilibus apta</l>
            <l n="460">Insidiis nemora excipient, vallesque profundae,</l>
            <l n="461">Quaeque adeo nos hic, ingens ubi copia frugum</l>
            <l n="462">Esse solet, victus iam iam penuria vexat,</l>
            <l n="463">Ingressos steriles saltus atque invia Tauri</l>
            <l n="464">Tesqua, vel horrentes baccas, lapidosaque corna</l>
            <l n="465">Coget et evulsis tristes radicibus herbas,</l>
            <l n="466">Extimulante fame, pronos depascere: quanquam</l>
            <l n="467">Haec quoque inaccessae cautes, scopulique negabunt</l>
            <l n="468">Sufficere immanes, coeloque, ereboque minantes.</l>
            <l n="469">Haec ille afflato fundebat pectore et atra</l>
            <l n="470">Implebat cunctos formidine nam simul illas</l>
            <l n="471">Excepere alii voces: nec fingere vultum,</l>
            <l n="472">Nec lacrymas possunt oculis retinere fluentes,</l>
            <l n="473">Et sensim extortus rumor per castra vagatur.</l>
            <l n="474">Ut cum Carpathium Zephyri spirantibus auris</l>
            <l n="475">Leniter aequoreas paulatim exsuscitat undas</l>
            <l n="476">Mox ubi nimbosi dirupto carcere venti</l>
            <l n="477">Ingeminant, coelo tumefacto attollitur aequor</l>
            <l n="478">Altius et vastos voluens ad lictora fluctus</l>
            <l n="479">Miscentur totum, fundoque exaestuat imo.</l>
            <l n="480">Sic fermo in vulgum crebrescere suetus et horror</l>
            <l n="481">Miscet agens animos, omnesque excita repente</l>
            <l n="482">Seditio Gallos in mentem impellit eandem.</l>
            <l n="483">Pisidiae hic partim, Phrygiae revisere terras</l>
            <l n="484">Partim autem ad Cilices, Tarsique ad moenia suadent</l>
            <l n="485">Flectere iter, quo Carpathium dare vela per aequor</l>
            <l n="486">Possint et terris Europae adnare propinquae.</l>
            <l n="487">Iamque erat, ut signis raptim tellure revulsis,</l>
            <l n="488">Conversus fugeret Gallorum exercitus omnis,</l>
            <l n="489">Irritaque aeriis mandaret vota procellis.</l>
            <l n="490">Sed pius Eustachides, unaque interritus ordo</l>
            <l n="491">Heroum trepidis superadvenit. Et, nova quae vos</l>
            <l n="492">Coepit, ait, pavidos ignavia? Quis furor, aut quae</l>
            <l n="493">Invasit tam dira animos dementia vestros?</l>
            <l n="494">Emensi qui tot montes, tot iniqua viarum</l>
            <l n="495">Strata, sitim, duramque famem tolerastis et aestus,</l>
            <l n="496">Frigoraque: atque altis munitas moenibus urbes</l>
            <l n="497">Coepistis, Turcasque manu fudistis adorti:</l>
            <l n="498">Nunc iuga et abruptos saltus timeatis Amani,</l>
            <l n="499">Quos toties ausi pedibus superare Quirites</l>
            <l n="500">Eiecere suis Parthos e sedibus et se</l>
            <l n="501">Victores victum statuere Euphratis ad amnem?</l>
            <l n="502">Non pudeat ad patrios fines, terrasque reverti</l>
            <l n="503">Indecores? En haec summo promissa fides est</l>
            <l n="504">Pontifici? Christoque Deo devota voluntas?</l>
            <l n="505">Ite, agite, et vestris narrate parentibus, hic vos</l>
            <l n="506">Deseruisse duces et belli nobile coeptum;</l>
            <l n="507">In manibus postquam residens victoria vestris</l>
            <l n="508">Vertice calcato Tauri transuexit ovantes</l>
            <l n="509">Et Solymam clausis avulsa repagula portis</l>
            <l n="510">Regnandam insolita Gallis virtute dederunt.</l>
            <l n="511">His dictis compressi animi, tacitumque per agmen</l>
            <l n="512">Murmur iit, qualem sylvarum audire susurrum</l>
            <l n="513">Suevimus, ut primum tepidi levis aura Favoni</l>
            <l n="514">In nemus incumbens frondes movet, aequora qualem</l>
            <l n="515">Caerula, cum motae crispantur leniter undae:</l>
            <l n="516">Et spissae fluctus sensim illuditur arenae</l>
            <l n="517">Dant sonitum: pluviis vel concitus imbribus amnis.</l>
            <l n="518">Haec eadem proceres alii per castra vagantes,</l>
            <l n="519">Dum turbam increpitant, Italos rex Daunus amicis</l>
            <l n="520">Affatur verbis, laudumque inflammat amore.</l>
            <l n="521">O socii, quorum virtus testata parentem</l>
            <l n="522">Saepe meum potuit claris decorare triumphis;</l>
            <l n="523">Vos mecum sueti duros perferre labores,</l>
            <l n="524">Dalmaticas rupes atque Acroceraunia duris</l>
            <l n="525">Calcastis pedibus, victricia signa sequentes.</l>
            <l n="526">Vos animis vestris, vos assuetudine freti</l>
            <l n="527">Bellorum, semper vobis loca cuncta putastis</l>
            <l n="528">Pervia et armati nil non penetrabile dextris.</l>
            <l n="529">Eia age, dum reliqui Tauri iuga summa verentur</l>
            <l n="530">Scandere et in Syriae se se dimittere campos,</l>
            <l n="531">Festinate viam, primique invadere durum</l>
            <l n="532">Montis iter, laetique altas conscendere rupes</l>
            <l n="533">Audete, o socii, vosque hic ostendite dignos</l>
            <l n="534">Inclyta quos Itali patres ad bella crearint.</l>
            <l n="535">Forsan et haec, nobis quae nunc praerupta videntur,</l>
            <l n="536">Mollibus in pratis fessos accliva fovebant,</l>
            <l n="537">Accipientque humiles valles atque aequora campi</l>
            <l n="538">Culta, ubi se coelo vertex altissimus infert.</l>
            <l n="539">Vix haec ediderat, ferri cum signa repente</l>
            <l n="add">Vidit et unanimes motis succedere castris</l>
            <l n="540">Adversam in rupem et montis iuga celsa comantis.</l>
            <l n="541">Ausonas et laetos superare angusta viarum</l>
            <l n="542">Ardua non aliter, quam si loca sueta quadrigis</l>
            <l n="543">Usque teri, calcanda forent, quos agmine ab ipso,</l>
            <l n="544">Ut primum impavidos Galli videre per altum</l>
            <l n="545">Tendere iter, vertere aciem, cursuque perenni</l>
            <l n="546">Pensantes facinus, montis coepere salebras</l>
            <l n="547">Scandere certatim, nullosque ex inde labores</l>
            <l n="548">Ferre recusantes, se summo in vertice tandem</l>
            <l n="549">Inter oliviferos colles et mollibus ulmos</l>
            <l n="550">Vitibus intextas, vallesque, agrosque feraces,</l>
            <l n="551">Horrentesque umbras sistunt, laetique laborum</l>
            <l n="552">Despiciunt celebres vicos, urbesque Syrorum:</l>
            <l n="553">Optatasque diu terras uno ore salutant,</l>
            <l n="554">Inde animo, vultuque alacres facto agmine, ad amnem</l>
            <l n="555">Perveniunt; aetas dixit quem prisca Typhonem,</l>
            <l n="556">Occiso serpente illi vi fulminis; unde</l>
            <l n="557">Erupit fons excisa tellure perennis.</l>
            <l n="558">Posteritas sed enim benefacti haud immemor eius,</l>
            <l n="559">Constravit flumen primus qui ponte, superque</l>
            <l n="560">Fecit iter tutum, dici de nomine Orontis</l>
            <l n="561">Iussit et artifici grates hac voce rependit.</l>
            <l n="562">Stabat adhuc Pario pons marmore fultus et inde</l>
            <l n="563">Hinc atque hinc geminas venientibus ostentabat</l>
            <l n="564">Praesidiis vinctas Turcarum ingentibus arces.</l>
            <l n="565">Huc praemissi equites delecta e pube Britanni,</l>
            <l n="566">Lexobiique simul captas evertere tendunt:</l>
            <l n="567">Londini ante omnes proles generosa Cononis</l>
            <l n="568">Goscellus; primo malas cui flore iuventa</l>
            <l n="569">Vix tum etiam signans addebat frontis honores</l>
            <l n="570">Egregios, roburque ingens spirabat ab ore.</l>
            <l n="571">Ille igitur quanquam ruerent a vertice turris</l>
            <l n="572">Tela, trabes, lapidesque graves, longeque volantum</l>
            <l n="573">Densa sagittarum nubes involveret umbra</l>
            <l n="574">Bellatorum aciem, rupto tamen obiice portae</l>
            <l n="575">Occupat ingressum pontis, primosque trucidat</l>
            <l n="576">Et turrim aggrediens obstantia claustra refringit,</l>
            <l n="577">Luminaque impacta perrumpit dura bipenni</l>
            <l n="578">Et valuis piceos bipatentibus iniicit ignes.</l>
            <l n="579">Ast illi flammaeque metu, caedisque propinquae,</l>
            <l n="580">Praecipites se se e summis iecere fenestris</l>
            <l n="581">In flumen, rapidoque absorpti vortice, praesens</l>
            <l n="582">Dum vitare putant letum, reperere sub undis.</l>
            <l n="583">At Belgae, clypeata phalanx, hortante magistro</l>
            <l n="584">Iam medii, iamque extremi munimen adorti</l>
            <l n="585">Pontis, in adversam Turcas immane frementes</l>
            <l n="586">Propulerant ripam et flammata mente furebant.</l>
            <l n="587">Interea properans Gallorum exercitus amnem</l>
            <l n="588">Transmittunt: ripisque ipsos ex omnibus hostes</l>
            <l n="589">Deiiciunt, coguntque fugae dare terga, nec ante</l>
            <l n="590">Consistunt, quam pugnantes ad moenia magnae</l>
            <l n="591">Consedere urbis: quam cum Rex ipse Seleucus</l>
            <l n="592">Conderet, in patrem signis insignis amoris</l>
            <l n="593">Antiochi iussit patris de nomine dici.</l>
            <l n="594">Sed luco appositam Daphnes, ubi festa frequentes</l>
            <l n="595">Finitimi circum pagi celebrare solebant</l>
            <l n="596">Annua, conventu in magno, dixere Epidaphnem.</l>
            <l n="597">Urbem opibus ditem, faecundamque ubere glebae.</l>
            <l n="598">Prole virum celebrem et munitam moenibus altis.</l>
            <l n="599">Quae circumiectu populos complexa quaternos.</l>
            <l n="600">Sustulit in coelum quondam caput et sibi magnum</l>
            <l n="601">Imperium Syriis felix ascivit in oris.</l>
            <l n="602">Tum quoque barbarici sedes firmissima regni,</l>
            <l n="603">Vinctaque praesidiis Turcarum ingentibus, ultro</l>
            <l n="604">Obiecit se se Gallorum interrita dextris,</l>
            <l n="605">Nanque illic virtute ingens, belloque gerendo</l>
            <l n="606">Clarus et Arsacidum generoso a sanguine cretus</l>
            <l n="607">Hassanus Belferciades regnabat et urbem</l>
            <l n="608">Parentem imperio magna ditione premebat.</l>
            <l n="609">Filius huic fuerat iuvenili aetate superbus,</l>
            <l n="610">Nomine avum referens, Turcas pulcherrimus inter</l>
            <l n="611">Corpore et Hesperiis atrox legionibus hostis.</l>
            <l n="612">Ante annos animo bellax, ac laudis avitae</l>
            <l n="613">Aemulus atque virens Syriae flos pubis et idem</l>
            <l n="614">Hassani decus egregium et spes sola parentis,</l>
            <l n="615">Tantique imperii certus successor et haeres:</l>
            <l n="616">Si populi votis, placidas Deus applicet aures.</l>
            <l n="617">Ergo ubi victores flumen transisse Latinos,</l>
            <l n="618">Abdaridasque suos pontem, quo magnus Orontes</l>
            <l n="619">Iungitur et medio ripas disterminat alveo,</l>
            <l n="620">Deseruisse videt, positisque ex ordine castris</l>
            <l n="621">Attentari aditus, scalasque in moenia posci</l>
            <l n="622">Et numero vinci Turcas putat atque piorum</l>
            <l n="623">Posse infringi animos, pugnae in certamine si quis</l>
            <l n="624">Tantorum procerum media succumbat arena</l>
            <l n="625">Et patrium Abdaridis rediisse in pectora robur,</l>
            <l n="626">Expressa tandem fateatur voce, nec usquam </l>
            <l n="627">Esse ullum, quem Persarum non fervida virtus</l>
            <l n="628">Proterat et victum campo sibi cedere cogat;</l>
            <l n="629">Arripit arma igitur, captusque cupidine laudis,</l>
            <l n="630">Evocat Hipparchum; quicum consueverat uno</l>
            <l n="631">Esse dies, partemque etiam consumere noctis</l>
            <l n="632">Et simul in densos nemorum contendere saltus;</l>
            <l n="633">Seu saevos venetur apros; seu comminus ursos</l>
            <l n="634">Invadat; seu vera manu, seu ludicra tractet</l>
            <l n="635">Arma domi et se se praesentis imagine belli</l>
            <l n="636">Oblectans, animum pugnarum inflammet amore.</l>
            <l n="637">Tum quoque confisus veteris virtute sodalis.</l>
            <l n="638">Ipse vides, Hipparche, quibus legionibus (inquit)</l>
            <l n="639">Circundet nostram Gallorum exercitus urbem;</l>
            <l n="640">Et late populetur agros, finesque Syrorum;</l>
            <l n="641">Dum nos e muris dites spectamus agique</l>
            <l n="642">Et ferri hinc illinc praedas, proh dedecus ingens,</l>
            <l n="643">Qui, quasi molle pecus, circunvallemur inertes,</l>
            <l n="644">Atque ignominiam taciti, turpesque feramus,</l>
            <l n="645">Quam ponte amisso pugnando accepimus haud me </l>
            <l n="646">Progenitum rear Arsacidum de sanguine regum,</l>
            <l n="647">In pugnam ni quem ipse vocem. Stat damna laboris</l>
            <l n="648">Hesterni et tantae virtute rependere cladis,</l>
            <l n="649">Ne sibi cum Phrygibus bellandum, Arabumque fugaci</l>
            <l n="650">Gente putent; ubi nemo ausus se credere campo est.</l>
            <l n="651">Et Marte aequato solus concurrere soli.</l>
            <l n="652">Hinc ollis etenim felix audacia crevit:</l>
            <l n="653">At nostris depulsa sui fiducia longe</l>
            <l n="654">Cessit et infringens mentes ac pectora terror,</l>
            <l n="655">Turpiter exulibus Gallis dare terga coegit.</l>
            <l n="656">At me vel magnus submergat gurgite Orontes</l>
            <l n="657">Ante suo et caecis Casius convulsus ab Euris</l>
            <l n="658">Obruat, infernisque prius Deus asserat umbris,</l>
            <l n="659">Quam metus a coeptis animum deterreat altis,</l>
            <l n="660">Ullaque degeneris cuiquam dem signa timoris.</l>
            <l n="661">Ire animis illum contra mens ardet et unum</l>
            <l n="662">Protinus in pugnam clauso deposcere campo;</l>
            <l n="663">Vidimus effracto quem fortiter obiice pontis</l>
            <l n="664">Adversam in ripam ferro depellere nostros.</l>
            <l n="665">Haec ille et flammas oculis effundere visus.</l>
            <l n="666">Tum vero Hipparchus, tantis perterritus ausis</l>
            <l n="667">Substitit atque illum placidis avertere dictis</l>
            <l n="668">Quaerit ab incoepto. Iuvenum fortissime, quis te</l>
            <l n="669">Abneget Arsacidum praeclaro a sanguine cretum?</l>
            <l n="670">Cuius in ingenti virtus se pectore tanta</l>
            <l n="671">Efferat, ut cunctos facinus memorabile in annos</l>
            <l n="672">Aggrediare manu iam nunc, tantoque periclo</l>
            <l n="673">Obiicias caput ipse tuum, proque omnibus unus,</l>
            <l n="674">Pro quo uno fas est omnes succumbere leto,</l>
            <l n="675">Praecipites te te in vitae discrimen apertum:</l>
            <l n="676">Quin potius dum per pagos atque arva vagantes</l>
            <l n="677">Convectant praedas, belli nos furta paremus,</l>
            <l n="678">Excipimusque locis, fessosque errore viarum</l>
            <l n="679">Ense trucidamus, trahimusque in vincula captos?</l>
            <l n="680">His dictis acres audax Belfercus in iras</l>
            <l n="681">Exardens. Tu vero (inquit) furtisque, dolisque</l>
            <l n="682">Utere et insidias castris molire latentes,</l>
            <l n="683">Si tantum vivisse hostem tibi rere decorum.</l>
            <l n="684">Me deceat medio versantem in turbine leti</l>
            <l n="685">Ostendisse palam, quantum virtute, manuque</l>
            <l n="686">Arsacidum praestet proles generosa Latinis.</l>
            <l n="687">Dixit et antetulit gressum: portisque reclusis</l>
            <l n="688">Exiit; illum autem iuvenum comitatur euntem</l>
            <l n="689">Lecta manus, laterique comes fidissimus haeret</l>
            <l n="690">Hipparchus: quanquam verbis male pressus amaris.</l>
            <l n="691">Interea praemittit agens in castra piorum,</l>
            <l n="692">In pugnam ex illis aliquem qui provocet aequam;</l>
            <l n="693">Goscellum ante omnes: cuius memorabile nomen</l>
            <l n="694">Sustulit ad coeli fulgentia sidera virtus;</l>
            <l n="695">Praesidium postquam Turcarum e ponte fugavit</l>
            <l n="696">Et multo ingentem tepefecit sanguine Orontem.</l>
            <l n="697">Quae simul ac proceres animisque atque auribus omnes</l>
            <l n="698">Accepere suis, tectumque micantibus armis,</l>
            <l n="699">Ora nisi et pulchram nudare cassida frontem,</l>
            <l n="700">Stare hostem et, secum media qui pugnet arena,</l>
            <l n="701">Expectare vident et multo pulvere campum</l>
            <l n="702">Miscere atque aliquem de se promittere tantum</l>
            <l n="703">Mirantur, primae qui nondum evaserit annos</l>
            <l n="704">Aetatis, vixque ora gerat modo tonsa iuventae.</l>
            <l n="705">Consurgit pubes igitur generosa piorum,</l>
            <l n="706">Exsortemque dari sibi quisque exposcit honorem.</l>
            <l n="707">Cecropidum princeps Tyrrheno a sanguine Medix:</l>
            <l n="708">Et dux appositus duris Ursanius Umbris</l>
            <l n="709">Et Biturix Arpinus et iisdem aequalis ab annis</l>
            <l n="710">Vulsinii, Ciminique lacus regnator Halesus:</l>
            <l n="711">His et Aestinus Venetae flos Attius orae,</l>
            <l n="712">Oromedonque ferox et contestata Vitelli</l>
            <l n="713">Magnanimi virtus; nec non, cui nobile paret</l>
            <l n="714">Urbinum, gelidique rapax fluit unda Metauri,</l>
            <l n="715">Ubaldus; se se ultro addunt, pugnamque petentes,</l>
            <l n="716">Quisque sibi, reliquis praeferrier omnibus optant.</l>
            <l n="717">Poscit idem clari proles generosa Cononis</l>
            <l n="718">Guscellus: centumque alii, quorum invida nomen</l>
            <l n="719">Occulit et densis involvit fama tenebris.</l>
            <l n="720">Guscelli sed enim Leuco iustissima visa est</l>
            <l n="721">Causa duci, quando illum unum selegerat hostis</l>
            <l n="722">Prae reliquis, quicum media pugnaret arena.</l>
            <l n="723">Ergo laetus abit tanto e certamine victor,</l>
            <l n="724">Delatumque sibi tacitus gratatur honorem</l>
            <l n="725">Et se principibus tantum debere professus,</l>
            <l n="726">Quantum sibi vitam longum producat in aevum,</l>
            <l n="727">Proque illis subeat terraque, marique pericla</l>
            <l n="728">Omnia, non unquam gratus persolvere possit.</l>
            <l n="729">Exilit et corpus fulgentibus induit armis;</l>
            <l n="730">Tum conum insignis galeae, cristasque comantes</l>
            <l n="731">Aptat nequicquam capiti; tum caede madentem</l>
            <l n="732">Hesterna lateri properans accommodat ensem.</l>
            <l n="733">Mox saltu conscendit equum, clypeumque sinistra,</l>
            <l n="734">At dextra ingentis robur grave sustinet hastae.</l>
            <l n="735">Interea dimensi agrum Turcaeque, piique</l>
            <l n="736">Addiderant clauso compacta repagula campo</l>
            <l n="737">Et quas auderet nemo perrumpere leges</l>
            <l n="738">Pertulerant, nequis nutuve, aut voce, manuque</l>
            <l n="739">Victori, aut victo faveat: neve audeat alter</l>
            <l n="740">Alterius dare vulnus equo, fraus omnis abesto:</l>
            <l n="741">Propositum donec laudis certamen initur</l>
            <l n="742">Et parit alterutri victoria laeta triumphum.</l>
            <l n="743">His ita compositis ductorum ex ordine primi</l>
            <l n="744">Hinc atque hinc placito iunxerunt foedere dextras:</l>
            <l n="745">Inque vicem strinxere fidem, quam frangere nulli</l>
            <l n="746">Non immane nefas, vetitumque ante omnia Persis.</l>
            <l n="747">At pater in pugnam Guscellum affatur euntem.</l>
            <l n="748">Nate, tuae spes summa domus, si gentis avitae</l>
            <l n="749">Immortalis honos unquam, si vivida virtus</l>
            <l n="750">Ad decus egregium stimuli ardentibus egit,</l>
            <l n="751">Optantem heroes factis anteire potentes,</l>
            <l n="752">Nunc tu, quandoquidem tempus se se obtulit ultro,</l>
            <l n="753">Quo te de nostro testeris sanguine natum,</l>
            <l n="754">Diffundasque tuum ventura in saecula nomen,</l>
            <l n="755">Fac referas victor tanto e certamine palmam.</l>
            <l n="756">Quod facies, si nate, animum ratione, manusque</l>
            <l n="757">Arte reges: satis est cunctando vincere, nunquam</l>
            <l n="758">Synceram peperit virtus temeraria laudem.</l>
            <l n="759">Haec ille: et monitis instructum talibus illuc</l>
            <l n="760">Ire iubet, quo monstrat inter fors laeta, Deusque</l>
            <l n="761">Nec mora: progreditur procerum comitantibus armis</l>
            <l n="762">Atque alacer clausi se sistit in aequore campi.</l>
            <l n="763">Tum tuba ter signum pugnae dedit aere canoro.</l>
            <l n="764">Quod simul auditum est; diversa e parte ruentes</l>
            <l n="765">Prosiluere ambo, mediique in gramine prati</l>
            <l n="766">Alter in alterius thoracem intentus ahenum</l>
            <l n="767">Infregit magnis directam viribus hastam</l>
            <l n="768">Fraxineam, truncumque manu proiecit in hostem.</l>
            <l n="769">At Belfercus equum freno retinere ruentem</l>
            <l n="770">Non potuit, nanque ille semel calcaribus actus,</l>
            <l n="771">Correptoque ruens spatio, non constitit ante,</l>
            <l n="772">Pectore quam toto commissa repagula valli</l>
            <l n="773">Perculit et fractos inter clathrosque, trabesque</l>
            <l n="774">Lapsus humi dorso sessorem excussit ab alto.</l>
            <l n="775">Qui simul ac terram tetigit: pedes obvius ultro</l>
            <l n="776">Exilit et dictis Goscellum appellat amaris.</l>
            <l n="777">Non tua me virtus, sed equi temerarius ardor</l>
            <l n="778">Stravit humi, quo te incolumen subducere leto</l>
            <l n="779">Instanti turpis possit fuga. Dixit et una</l>
            <l n="780">Iligno totum protexit stipite corpus;</l>
            <l n="781">Stipite, qui scrobe telluris defixus in alta</l>
            <l n="782">Stabat et ingenti firmabat robore clathros.</l>
            <l n="783">Ergo illinc solidi tectus munimine trunci</l>
            <l n="784">Nunc crebros adigit clypeo, nunc accipit ictus</l>
            <l n="785">Et fors omne datum frustra per talia tempus</l>
            <l n="786">Consumpsent, neuterque e pugna victor abisset,</l>
            <l n="787">Impatiens ni forte morae Goscellus et irae</l>
            <l n="788">Desiluisset equo et peditem pedes ipse petisset:</l>
            <l n="789">Parque pari pugnam inceptam congressus obiret.</l>
            <l n="790">Et prior incurrens validis cum viribus ensem</l>
            <l n="791">In clypeum librat subeuntis comminus hostis</l>
            <l n="792">Et, quanquam solidi formatum ex aere metalli,</l>
            <l n="793">In geminas partes iterato dissipat ictu.</l>
            <l n="794">Ut quondam in summo lignator vertice Pindi</l>
            <l n="795">Impacta findit quercumve, ornumve securi.</l>
            <l n="796">Ille autem, levis spoliatus tegmine parmae,</l>
            <l n="797">Irruit insurgens contra: seque inter adorti</l>
            <l n="798">Corpora robustis simul implicuere lacertis,</l>
            <l n="799">Luctatique diu, tandem cecidere, solumque</l>
            <l n="800">Prostratus tergo pressit Belfercus et una</l>
            <l n="801">Goscello victum dum se negat, atque revulsa</l>
            <l n="802">Casside traiicitur duro cava tempora ferro,</l>
            <l n="803">Ingentemque animam tenues exhalat in auras:</l>
            <l n="804">Hipparcus, quem turbanti certaminis unus</l>
            <l n="805">Iandudum stimularat amor, praecepsque cupido</l>
            <l n="806">Impulerat, iusti leges contemnere et aequi,</l>
            <l n="807">Letifero celerem cornum iaculatus ab arcu</l>
            <l n="808">Victori penitus fauces, iugulumque Britanno</l>
            <l n="809">Perforat et fulva revolutum extendit arena.</l>
            <l n="810">Non secus ac platanum, quam laeta in valle virentem</l>
            <l n="811">Educat agricolae studium, rigat humor aquai</l>
            <l n="812">Liquidus, e summo decurrens margine clivi:</l>
            <l n="813">Circum autem instabiles impellunt statibus aurae.</l>
            <l n="814">Illa comas effusa suas pulcherrima floret,</l>
            <l n="815">Ostentatque novae decus immortale iuventae.</l>
            <l n="816">Quod si forte acri stridens Aquilone procella</l>
            <l n="817">Desuper incubuit, fossa cadit eruta, humique</l>
            <l n="818">Extirpata iacet: iuvenem sic Persa Britannum</l>
            <l n="819">Surgentem a caede morti dimittit iniquae.</l>
            <l n="820">Subiicit et facto immani verba aspera. Nunc tu</l>
            <l n="821">Victor cum victo Stygias te confer ad umbras;</l>
            <l n="822">Nequis praeterea caesum se iactet eadem</l>
            <l n="823">Esse manu, qua Turcarum spes concidit omnis,</l>
            <l n="824">Et fuso Arsacidum maculata est sanguine tellus.</l>
        </div1>
      </body>
  </text>
</TEI>
