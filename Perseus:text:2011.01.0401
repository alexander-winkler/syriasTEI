<?xml version="1.0" encoding="utf-8"?>
<TEI>
   <teiHeader>
      <fileDesc>
         <titleStmt>
            <title xml:id="syri">
               <title>Syrias</title>
               <abbr>Syrias</abbr>
               <bibl>Syrias (*Florentiae 1591)</bibl>
            </title>
            <author xml:id="BARGAEUS">
               <name>Bargeo</name>
               <date>Barga 1517 - Pisa 1596</date>
               <gloss>Petrus Angelius Bargaeus</gloss>
               <abbr>BARGAEUS</abbr>
            </author>
         </titleStmt>
         <publicationStmt>
            <authority>Musisque Deoque 2007</authority>
         <availability status="free">
    <p>This text may be freely distributed, subject to the following
    restrictions:</p>
    <list>
	<item>You credit Perseus, as follows, whenever you use the document:
	    <quote>Text provided by Perseus Digital Library. Original version available for viewing and download at http://www.perseus.tufts.edu/hopper/.</quote>
	</item>
	<item>You leave this availability statement intact.</item>
	<item>You use it for non-commercial purposes only.</item>
	<item>You offer Perseus any modifications you make.</item>
    </list>
</availability>
</publicationStmt>
         <sourceDesc>
            <bibl>Syrias (*Florentiae 1591)</bibl>
         </sourceDesc>
      </fileDesc>
      <encodingDesc>
         <refsDecl>
            <refState unit="section" n="chunk" delim="." />
         </refsDecl>
      </encodingDesc>
      <profileDesc>
         <langUsage>
            <language id="la">Latin</language>
            <language id="it">Italian</language>
            <language id="grc">Greek</language>
         </langUsage>
      </profileDesc>
   </teiHeader>
   <text xml:lang="la">
      <body>
         <div1 type="section" xml:id="d04" met="H" n="4" rend="4">
            <l n="1">Dumque ea consessu in medio fortissima heros</l>
            <l n="2">Commemorat, fidus coelesti ex ordine custos</l>
            <l n="3">Unus, qui nutu Patris omnipotentis Olympi</l>
            <l n="4">Additus, imperium Turcarum atque arma turtur,</l>
            <l n="5">Intendens oculos coelo prospexit ab alto</l>
            <l n="6">Europae ferro instructos e sedibus omnes</l>
            <l n="7">Iam populos exisse suis, iamque arva teneri</l>
            <l n="8">Pannoniae et Scythicos compleri milite campos</l>
            <l n="9">Externo et totum proscindi classibus aequor:</l>
            <l n="10">Atque Asiae regnis immanem insurgere molem</l>
            <l n="11">Bellorum: fortesque peti tanto agmine Turcas.</l>
            <l n="12">Haec igitur secum dubio dum pectore versat</l>
            <l n="13">Et metuit, ne qua sublati clade repente</l>
            <l n="14">Aligerum cuncti nigrantum ad regna ferantur:</l>
            <l n="15">Moestus adit Patrem, cuius firmissima solum</l>
            <l n="16">Fundamenta manus iacens agit; atque potentis</l>
            <l n="17">Imperii sedem, si qua est, evertit ab imo:</l>
            <l n="18">Et procul assistens placido sic pectore fatur.</l>
            <l n="19">O, cui siderei servit plaga lucida coeli,</l>
            <l n="20">Aeternaeque uni mentes paremus ovantes:</l>
            <l n="21">Scit curae mandasse meae tua summa voluntas</l>
            <l n="22">Turcarum invictos populos, gentesque rebelles</l>
            <l n="23">Arabiae atque alios, quos in sua verba coegit</l>
            <l n="24">Iurare Abdarides et sub sua Tartara misit,</l>
            <l n="25">Seductos cerae cultu pietatis; ut aras</l>
            <l n="26">Infandas, facilesque ad turpia crimina ritus</l>
            <l n="27">Excolerent, natique tui praecepta perosi</l>
            <l n="28">Effugerent lucem et venturae gaudia vitae,</l>
            <l n="29">Ni caecae obsaret fraudi, tantoque periclo</l>
            <l n="30">Instanti tuus altus amor se opponeret unum.</l>
            <l n="31">Hos igitur, quos ipse olim tibi forte reservas </l>
            <l n="32">Incolumes colei nobiscum in parte locandos</l>
            <l n="33">Si tueor, causam tueor nostramque, tuamque.</l>
            <l n="34">Nam si Christicolas aliis, quibus ipse ferendum</l>
            <l n="35">Hoc onus, hoc proprium voluisti imponere munus,</l>
            <l n="36">Militiae aeternae Aligeris defendere fas est,</l>
            <l n="37">Cur mihi pro Turcis communem orare parentem</l>
            <l n="38">Non liceat? Precibusque Arabum fulcire salutem?</l>
            <l n="39">Nec quemquam tamen ipse veto vigilare faventem,</l>
            <l n="40">Cui debet: fovet ille suos, foveatque clientes.</l>
            <l n="41">Quos ego servari pariter cupioque, voloque,</l>
            <l n="42">Atque inter Turcas, tanquam certissima cultus</l>
            <l n="43">Adiumenta tui, vitaeque exempla beatae,</l>
            <l n="44">Versari incolumes, atrum ut post funus honores</l>
            <l n="45">Coelestum accipiant, ac praemia digna reportent:</l>
            <l n="46">Illi autem Abdaridum leges, ritusque nefandos</l>
            <l n="47">Abiiciant, arasque tuas et templa frequentent,</l>
            <l n="48">Edocti nullum esse alium, cui fidere possint,</l>
            <l n="49">Quemque mala sine fraude colant: cui vota, precesque</l>
            <l n="50">Concipiant, statuantque piis altaria templis:</l>
            <l n="51">Quemque salutiferum confessi numen adorent:</l>
            <l n="52">Atque humiles unum castas venerentur ad aras</l>
            <l n="53">Rite, tuum praeter natum, grave pignus amoris</l>
            <l n="54">Erga hominum mortale genus: quibus annuis olim</l>
            <l n="55">Sidereas arces, vacuique sedilia coeli.</l>
            <l n="56">Ille igitur populum, qui nunc exire fidelem </l>
            <l n="57">Gaudet in Arabios, dextrasque armare minaces,</l>
            <l n="58">Mecum una laetus finem si spectat eumdem,</l>
            <l n="59">Nec portu longe diversi erramus ab uno,</l>
            <l n="60">Ut quos ipse cupit servari, ego perdere tendam,</l>
            <l n="61">Quid prohibet belli tantam restinguere flammam</l>
            <l n="62">Summe Pater? Cur tam certo tot fortia leto</l>
            <l n="63">Pectora non arces? Cur, qui nunc instat utrinque</l>
            <l n="64">Interitus, caecisque dies mutanda tenebris,</l>
            <l n="65">Non potius dulcem constanti foedere pacem</l>
            <l n="66">Subducturam etiam multos heroas ab Orco,</l>
            <l n="67">In ferrum, inque aciem iam descendentibus affert?</l>
            <l n="68">Nam, Turcas si forte manu deleveris omnes</l>
            <l n="69">Ipse tua et nullus tandem superaverit atro</l>
            <l n="70">Excidio, quis iam potis exercere, suoque</l>
            <l n="71">Coget in officio gentes perstare sequentes</l>
            <l n="72">Iamdudum partae tutissima commoda pacis?</l>
            <l n="73">Quin ille potius (dicto procul exitus absit)</l>
            <l n="74">Otia, desidiamque animo (ni fallor) in omnem</l>
            <l n="75">Amoto procul hoste ruent: scelera inde profanis</l>
            <l n="76">Inter sese odiis suscepta admittere pergent</l>
            <l n="77">Et cultu et verae spreto pietatis honore.</l>
            <l n="78">Haec vigil Abdaridum custos sic ore locutus </l>
            <l n="79">Conticuit: solitaque abiens in sede quievit.</l>
            <l n="80">Ast alius, qui militia selectus eadem</l>
            <l n="81">Et Syriam et palmis viridem curabat Idumem,</l>
            <l n="82">Astitit ad solium Patris atque ita farier infit.</l>
            <l n="83">O Pater, aeterno qui mentem impulsus amore</l>
            <l n="84">Legisti nostro vigiles ex ordine certos,</l>
            <l n="85">Quos populis, quos cuique homini, quos urbibus et quos</l>
            <l n="86">Praeficeres regnis certa sub lege ministros,</l>
            <l n="87">Quandoquidem tu me voluisti e fratribus unum,</l>
            <l n="88">Esse cui sanctae custodia gentis,</l>
            <l n="89">Seligere et comitem miseris haerere, ducemque:</l>
            <l n="90">Qui nunc servitio Turcarum, Arabumque superbo</l>
            <l n="91">Oppressi longe a templis arcentur et aris:</l>
            <l n="92">Accipe iam voces, populos quibus aethera complet</l>
            <l n="93">Ille tuus, placidusque audi questusque, precesque,</l>
            <l n="94">Quas ad te statui perferre et quaerere supplex</l>
            <l n="95">Tantorum requiem nobis, finemque malorum.</l>
            <l n="96">E quibus haud equidem inficior te suesse frequenter</l>
            <l n="97">Innumeros, qui nostra iuvent, producere fructus.</l>
            <l n="98">His namque exercere bonos, punire nocentes,</l>
            <l n="99">Atque augere soles praemi spes inde futuri.</l>
            <l n="100">Sed miserum tamen huc illuc ferrique, rapique </l>
            <l n="101">Insontes, duraque premi sub compede vinctos</l>
            <l n="102">Et cogi simul infandos ediscere ritus</l>
            <l n="103">Et dirum dirae colere impietatis alumnum</l>
            <l n="104">Abdaridem: aut acres ultro dare corpore poenas:</l>
            <l n="105">Inclusosque tuae vexari moenibus urbis:</l>
            <l n="106">Ceu pecus et molles mediis in ovilibus agnos</l>
            <l n="107">Ore trahunt, manduntque lupi, quos longa coegit</l>
            <l n="108">E sylvis exire fames, dum rure profectus</l>
            <l n="109">Pastor abest longe, vel somno indulget inerti,</l>
            <l n="110">Nec nocturna canum servat custodia caulas.</l>
            <l n="111">Quamquam longa satis monet experientia, nullum</l>
            <l n="112">Sperandum esse hominem, cui, si semel ulla licenter</l>
            <l n="113">Degendae fuerit vitae permissa potestas,</l>
            <l n="114">Mens eadem perstet pietatem amplexa, nec usquam </l>
            <l n="115">Rectum animi inflectat; nam qui per lubrica pergit,</l>
            <l n="116">Haud semel in peius labi consuevit, humique</l>
            <l n="117">Oblitus iacet usque sui; ceu forte revulsus</l>
            <l n="118">Aerio scopulos decurrit vertice montis,</l>
            <l n="119">In praecepsque ruit: nec partem aversus in ullam</l>
            <l n="120">Flectit iter, donec fundo consedit in imo</l>
            <l n="121">Unde potis vis nulla usquam removere iacentem,</l>
            <l n="122">Non Boreae, non torrentis decursus aquai:</l>
            <l n="123">Usque adeo sedet immotus. Scio acerba meorum</l>
            <l n="124">Excidia et quanto coner noctesque, diesque</l>
            <l n="125">Inde alium atque alium praesens inhibere labore;</l>
            <l n="126">Ne quando allecti rerum dulcedine et una</l>
            <l n="127">Turcarum longa iam consuetudine victi,</l>
            <l n="128">In scelera et mores abeant, ritusque profanos.</l>
            <l n="129">Nec sum etiam, veri si quid mens augurat, ipse</l>
            <l n="130">Inscius inferna missurum a sede ministros</l>
            <l n="131">Luciferum, quo se rebus tibi in omnibus aequet,</l>
            <l n="132">Artibus atque dolis operam quamcumque daturos,</l>
            <l n="133">Servitio ne forte tuus, quo pressus anhelat,</l>
            <l n="134">Exeat et dominos populos fuget urbe superbos.</l>
            <l n="135">Atque haec si mecum, qui nunc tibi regna rebellis</l>
            <l n="136">Barbara commendat gentis, quod amica tuorum</l>
            <l n="137">Interdum celebrantem aliquem commercia diro</l>
            <l n="138">Servet ab interitu, quod tanta exempla secuti</l>
            <l n="139">Forte olim Turcaeque omnes, Arabesque receptent,</l>
            <l n="140">Agnoscantque tuum concordi pectore cultum;</l>
            <l n="141">Haec si mecum una fere consideret, idem</l>
            <l n="142">Commoda sectari parva atque incerta videbit.</l>
            <l n="143">Namque, ut multa tuae spargant pia semina legis</l>
            <l n="144">Christicolae Turcas inter, tamen impius ille</l>
            <l n="145">Abdarides magis atque magis firmatur in horas,</l>
            <l n="146">Inque dies crescit, cultumque nefarius auget</l>
            <l n="147">Ipse suum; magnamque trahens in Tartara secum</l>
            <l n="148">Partem orbis, medio fidens exultat Averno.</l>
            <l n="149">Nec tamen exosus Persasque, Arabasque feroces,</l>
            <l n="150">Everti una omnes ruptis radicibus optem,</l>
            <l n="151">Exitioque dari. Vincant, quos vincere fas est:</l>
            <l n="152">Et victi imperio discant parere bonorum:</l>
            <l n="153">Iustitiamque colant docti meliora, tuoque</l>
            <l n="154">Colla iugo faciles submittere mollia pergant.</l>
            <l n="155">Ac tu, mundi opifex et rerum aeterna potestas</l>
            <l n="156">Summe pater; Solyme populo si libera utrique</l>
            <l n="157">Afferet ad certae adiumenta salutis,</l>
            <l n="158">Affer opem magnis (tua laus erit unius) ausis</l>
            <l n="159">Et procerum pia coepta iuva: quos undique ab ortis</l>
            <l n="160">Convenisse vides patriis; et tecta, domosque</l>
            <l n="161">Deseruisse suas, Solymorum ut moenia tantis</l>
            <l n="162">Eripiantque malis: desertaque templa frequentent</l>
            <l n="163">Et substructa novis cumulent altaria donis.</l>
            <l n="164">Haec ille. At pater omnipotens sic deinde profatur:</l>
            <l n="165">Iamdudum, o vigiles mandata ad nostra ministri,</l>
            <l n="166">Quod libuit, placuitque semel, decrevimus ipsi,</l>
            <l n="167">Nec frustra decreta cadent. Vos munus obite,</l>
            <l n="168">Quisque suum; bello Syriae miscebitur orbis,</l>
            <l n="169">Purpureusque fluet multorum sanguine Orontes:</l>
            <l n="170">Et nunc magnanimis cedet victoria Gallis:</l>
            <l n="171">Nunc eadem ad Turcas vultu laetissima verget:</l>
            <l n="172">Ingratasque vices volvet; ne quaerite causas.</l>
            <l n="173">Ipse adero, cum tempus erit. Nec plura locutus</l>
            <l n="174">Annuit et totum nutu tremefecit Olympum.</l>
            <l n="175">Mox medio e coetu, quorum chorus excubat omnis</l>
            <l n="176">Vestibulum ante ipsum, primoque in limine portae,</l>
            <l n="177">Advocat Aligerum, fidamque affatur ad aurem.</l>
            <l n="178">O nostrae pars militiae dilecte minister,</l>
            <l n="179">Quem primos inter prima hac in sede locatum</l>
            <l n="180">Ad nutus praesto esse meos vis cogit amoris</l>
            <l n="181">Immensi et noctes suadet vigilare, diesque;</l>
            <l n="182">Vade age, Pannonias velox delabere in oras:</l>
            <l n="183">Maximus Ister ubi fines contingit Amantum:</l>
            <l n="184">Atque amnem adversos totum deflexos in Euros</l>
            <l n="185">Moenia sublimis praeterfluit ardua Curtae.</l>
            <l n="186">Impius hic Colomanus habet: cui frater avitas</l>
            <l n="187">Halmus opes, regnumque dedit male cautus habendum,</l>
            <l n="188">Ausus legitimae studium et suffragia plebis,</l>
            <l n="189">Testatamque diu patrum contemnere mentem.</l>
            <l n="190">Ille tamen posthac commissi criminis acre</l>
            <l n="191">Supplicium solvet nocti damnatus inerti.</l>
            <l n="192">Huc tu quamprimum demissus ab aethere summo</l>
            <l n="193">Fac populi, quos in nostros metus armat euntes</l>
            <l n="194">In Syriam, iam iamque Saum tranare parantes,</l>
            <l n="195">Mitescant, positaque omni feritate benignos</l>
            <l n="196">Exhibeant sese, nec coeptum obsepiat usquam </l>
            <l n="197">Ullus iter, certamque viam vetet ire: sed ultro</l>
            <l n="198">Venturis, quacumque potest, ope sedulis adsit.</l>
            <l n="199">Dixerat. Ille autem ceu fulgur ab aethere praeceps</l>
            <l n="200">Labitur: et dicto citius pervenit ad Istrum:</l>
            <l n="201">Qua medius totum cursu se vertit in Euros,</l>
            <l n="202">Lambit et antiquae sublimia moenia Curtae.</l>
            <l n="203">Hic regem somni expertem, curisque gravatum</l>
            <l n="204">Repperit et dubios volventem pectore casus</l>
            <l n="205">Bellorum, trepidumque metu: ne forte ducesque</l>
            <l n="206">Et proceres, quorum latis exercitus arvis</l>
            <l n="207">Insidet et populis bellum, excidiumque minatur,</l>
            <l n="208">Ni sibi ad Euxini fauces via libera detur,</l>
            <l n="209">Protinus infensi poenas cum sanguine poscant.</l>
            <l n="210">Ille igitur formam senis assimulatus Aquinci:</l>
            <l n="211">Cui templi et rerum princeps data cura sacrarum,</l>
            <l n="212">Atque fides habita in dubiis certissima rebus,</l>
            <l n="213">Sive instent belli, placidae seu tempora pacis,</l>
            <l n="214">Attoniti stetit ante oculos atque ora tyranni</l>
            <l n="215">Paeonis, inde imo rumpens e pectore voces.</l>
            <l n="216">Non nunc tempus (ait) dubio cum pectore curas</l>
            <l n="217">Versare et rerum ancipites expendere casus:</l>
            <l n="218">Hostis adest, non qui vacuos affusus in agros</l>
            <l n="219">Erret et e patria depellat sede colonos,</l>
            <l n="220">Ac praedas incautus agat: passimque vagetur</l>
            <l n="221">Longius a castris: sed qui sua signa secutus</l>
            <l n="222">Pareat imperio meliorum et iussa facessat.</l>
            <l n="223">Certa ducum virtus: iuvenum spectata voluntas</l>
            <l n="224">Et patiens pariter corpusque, animusque laborum.</l>
            <l n="225">Hanc tu, si sapias gentem, qua nullius usquam</l>
            <l n="226">Gloria se tollit maior vel pace, vel armis,</l>
            <l n="227">Praecipue deflens commissa piacula caedis,</l>
            <l n="228">Omnibus officii sensim lenire memento,</l>
            <l n="229">Muneribusque tuis; nam sic (mihi crede) quietas</l>
            <l n="230">Incedentum acies Gallorum et castra videbis</l>
            <l n="231">Ire viam et dapibus nusquam se pascere inemptis.</l>
            <l n="232">Haec memorans, vulgi strepitum, vocesque ruentis</l>
            <l n="233">Audiit ad portas urbis: quo praevia Gallos</l>
            <l n="234">Fama volat missos castris, qui moenia Curtae,</l>
            <l n="235">Paeonii sedem regis et limen adirent,</l>
            <l n="236">Bellique et pacis secum mandata ferentes.</l>
            <l n="237">Ergo introgressos iubet ipse in tecta vocari, </l>
            <l n="238">Seque locat solio residens Colomannus in alto.</l>
            <l n="239">Illi adsunt, regemque prius de more salutant.</l>
            <l n="240">Mox Senonum ductor Stephanus sic ore profatur.</l>
            <l n="241">Quod nos relligio Divum, quod certa voluntas</l>
            <l n="242">Effundendae animae pro libertate piorum,</l>
            <l n="243">Ac promissa fides, quod nos data dextera cogit,</l>
            <l n="244">Concordes bellum Turcis inferre tyrannis</l>
            <l n="245">Venimus et saevos Europae a finibus hostes</l>
            <l n="246">Arcere in montes Persarum, Arabumque cavernas.</l>
            <l n="247">Nec certe, cum communem pater urbis et orbis</l>
            <l n="248">Cogere Gallorum vires decrevit in hostem,</l>
            <l n="249">Pannonios, vellent qui tantum infringere foedus,</l>
            <l n="250">Impiaque Abdaridae stabilirent regna rebellis,</l>
            <l n="251">Insignes pietate viros, fore credidit umquam:</l>
            <l n="252">Sed potius, quod fas fuerat, quod fama ferebat,</l>
            <l n="253">Nostrorum aucturus numerum, viresque putavit:</l>
            <l n="254">Et bellum auspicio regis, ductuque potentis</l>
            <l n="255">Gesturos: cuius pietas gratissima coelo</l>
            <l n="256">Esset et in dubiis virtus exercita rebus.</l>
            <l n="257">Quem nunc praeponere coelestum in templa relatum</l>
            <l n="258">Et colimus, flemusque simul, si vixet, aperto</l>
            <l n="259">Exciperetque sinu Gallos, opibusque iuvaret:</l>
            <l n="260">Sterneret ipse viam: quae quaque in parte sequenda,</l>
            <l n="261">Aut vitanda forent, ultro nos ipse doceret.</l>
            <l n="262">Nunc tibi visum aliter: quando tot millia leto</l>
            <l n="263">Nostrorum, qui se dextrae Colomanne, tuaeque </l>
            <l n="264">Crediderant fidei, tua missa ex urbe repente</l>
            <l n="265">Agmina, contempta Divum pietate, dederunt.</l>
            <l n="266">Atque haec ipsa quidem scitatum venimus, an sint</l>
            <l n="267">Consilio confecta tuo; discrimen utrisque</l>
            <l n="268">Hoc solum ostendet, stabilis pax instet, an arma.</l>
            <l n="269">Hic dictis animo cunctantem atque ore tacentem</l>
            <l n="270">Aggressus rege. Non hoc sibi poscit, Aquincus,</l>
            <l n="271">Tempus, ait; nunc certa tibi est oblata facultas</l>
            <l n="272">Praeteritae caedis nullorum caede piandae.</l>
            <l n="273">Fare, age, quid dubitas haec tanti incendia belli,</l>
            <l n="274">Dum licet, externas longe depellere in oras?</l>
            <l n="275">Iungereque invictas constanti foedere dextras?</l>
            <l n="276">Talia finierat: cum Rex, cui nuntius ales</l>
            <l n="277">Iamdudum in Gallos animum, mentemque benignam</l>
            <l n="278">Addiderat, curasque e corde revellerat acres;</l>
            <l n="279">Attollens oculos, ore est sic fatus amico.</l>
            <l n="280">Si vestrum imperium, Galli, si vestra secutae</l>
            <l n="281">Iussa forent acies, quas hic Germania fudit</l>
            <l n="282">Innumeras, nostra arva suis viduata colonis,</l>
            <l n="283">Quae modo vidistis passim squalentia ad Istrum,</l>
            <l n="284">Dum coeptum properatis iter, bene culta niterent:</l>
            <l n="285">Nec misto amborum maduisse sanguine tellus,</l>
            <l n="286">Funera tot miserans populorum utrinque cadentum:</l>
            <l n="287">Sed potius laetos laeta excepisse amicos:</l>
            <l n="288">Et, quibus ipsa opibus poterat, iuvisse euntes,</l>
            <l n="289">Non adeo longe nostris disiungitur oris</l>
            <l n="290">Humanae iucunda comes clementia vitae,</l>
            <l n="291">Nec tam relligio longe supera alta tementum</l>
            <l n="292">Exulat hinc, vobis ut quicquam obstare velimus</l>
            <l n="293">Concordi in Turcas animo sumentibus arma.</l>
            <l n="294">Immo ego, ni regni novitas revocaret et anceps</l>
            <l n="295">Vulgi animus, procerumque odia et male grata voluntas</l>
            <l n="296">(Credite) non essem tanti pars ultima coepti;</l>
            <l n="297">Et data servarem patrui promissa, fidemque.</l>
            <l n="298">Postulat hoc a me causae commune periclum</l>
            <l n="299">Et communis amor famae immortalis et ingens</l>
            <l n="300">Genti honos: cuius praeclaro a sanguine priscos</l>
            <l n="301">Paeonii repetunt proavosque, atavosque suorum:</l>
            <l n="302">Inter qui Noarum quondam, Bargumque feraces,</l>
            <l n="303">Post acri direpta manu donaria Delphis,</l>
            <l n="304">Insedere agros Brenno duce et auspice Brenno.</l>
            <l n="305">Mox patriae sueti late producere fines,</l>
            <l n="306">Pannoniae populos omni ditione subactos</l>
            <l n="307">Pressere et victis leges ac iura dederunt.</l>
            <l n="308">Hac ortos patruus nos clara a stirpe volebat</l>
            <l n="309">Et patriae a tanta numerabat origine fastos;</l>
            <l n="310">Tauristasque et Scordiscos, Boiosque feroces,</l>
            <l n="311">Quae tum nomina erant, Gallos genere esse docebat.</l>
            <l n="312">Quare agite, o, uno nobiscum sanguine iuncti</l>
            <l n="313">Invicti heroes, dextris coniungite dextras</l>
            <l n="314">Atque animos animis et, quae contraria votis</l>
            <l n="315">Acciderunt nostris, hilares iam mittite et ipsos</l>
            <l n="316">Per patriae fines vobis iter omne futurum</l>
            <l n="317">Credite, quae tantis peperit vos inclyta factis.</l>
            <l n="318">Non deerunt, quacumque viam tendetis, amica</l>
            <l n="319">Hospitia: et dapibus mensae sine fraude paratis:</l>
            <l n="320">Perque agros, mediasque urbes, perque oppida tuti</l>
            <l n="321">Ingressus et nusquam ingens non copia rerum.</l>
            <l n="322">Haec ait: et geminas signis, ostroque superbas</l>
            <l n="323">Efferri e thalamo vestes et cingula bullis,</l>
            <l n="324">E solido bullis longe fulgentibus auro,</l>
            <l n="325">Apta iubet: nec non pretioso vellere martes:</l>
            <l n="326">Quas gens perpetuis Scythiae damnata tenebris,</l>
            <l n="327">Suetaque Riphaeas pedibus calcare pruinas, </l>
            <l n="328">Mittit Hyperboreis terrarum a finibus usque,</l>
            <l n="329">Ingentis pretii martes; his insuper addit</l>
            <l n="330">Aurea et Eois insigna pocula gemmis.</l>
            <l n="331">Tum vero, quando ille aliud nil maius habebat,</l>
            <l n="332">Goffredo iubet inclusum, fulvoque decorum</l>
            <l n="333">Aere dari sceptrum, cuius pars ima frementem</l>
            <l n="334">Desuper urget equum, Nili genitoris alumnum.</l>
            <l n="335">Parte autem in summa rostroque atque unguibus hydrum,</l>
            <l n="336">Quem pia defecto iandudum aetate parenti</l>
            <l n="337">Afferat, ales habet diris invisa colubris.</l>
            <l n="338">Atque haec (inquit) erunt nostri rata pignora amoris,</l>
            <l n="339">Ignaramque doli Gallis testantia mente.</l>
            <l n="340">Sic fatus, propere vicina per oppida certos</l>
            <l n="341">Dimittit, quorum monitu secura parentur</l>
            <l n="342">Hospitia: atque viae loca proxima rebus abundent</l>
            <l n="343">Omnibus humanae ad vitae spectantibus usum.</l>
            <l n="344">Aurigae interea ex altis Elasippus et Aethon</l>
            <l n="345">Veloces stabulis simul eduxere quadrigas:</l>
            <l n="346">Quae rapidis rapidas anteirent cursibus auras:</l>
            <l n="347">Et tutae acclivis superarent devia montis.</l>
            <l n="348">Aurea materies illis curvatur in arcus</l>
            <l n="349">Et iuga chrysolithis passim variata nitescunt.</l>
            <l n="350">Ulmeus est temo; duro circumdata ferro</l>
            <l n="351">Curvatura rotae, radiosque volubilis ambit,</l>
            <l n="352">Non ullis salebris, non ulla aetate domandos.</l>
            <l n="353">At procul expellunt pluviamque, imbremque cadentem</l>
            <l n="354">Arte laborare villoso e Castore pelles;</l>
            <l n="355">Quae currum inductae circumque, supraque tuentur.</l>
            <l n="356">His adduntur equi generosa a stirpe parentum;</l>
            <l n="357">Quales Cappadocis prope flumina Thermodontis,</l>
            <l n="358">Dum populos armis, dum cursu provocat Euros,</l>
            <l n="359">Antiopen agitasse ferunt atque Orithyam,</l>
            <l n="360">Inter Amazonias acies, turbamque sororum,</l>
            <l n="361">Effera quae Martem mentiri est ausa parentem.</l>
            <l n="362">Talibus auditis Galli, donisque receptis</l>
            <l n="363">Laeti abeunt Curta: pacemque in castra reportant.</l>
            <l n="364">Atque aliquis vulgo e medio, cum forte videret</l>
            <l n="365">Intextasque auro vestes, radiataque gemmis</l>
            <l n="366">Pocula, cornipedasque feros, pulchrasque quadrigas</l>
            <l n="367">Et sceptrum et captas Ursae sub sidere martes.</l>
            <l n="368">O, quam magna (inquit) virtus; quamque inclyta fama</l>
            <l n="369">Gloria, quam tantis dignatur honoribus hostis</l>
            <l n="370">Barbarus, ac prece submissa veneratus adorat.</l>
            <l n="371">Et poterit tanti quisquam diffidere ductu</l>
            <l n="372">Herois? Poterit Turcarum horrescere vultus</l>
            <l n="373">Praeterea? Et rerum non expectare secundos</l>
            <l n="374">Eventus? Huiusque ingentia praemia belli?</l>
            <l n="375">Haec ille. Et defixa solo tentoria laetae</l>
            <l n="376">Collegere acies: avulsaque signa secutae,</l>
            <l n="377">Quaeque sua, incoeptum peragunt iter: aeraque longe</l>
            <l n="378">Sole sub ardenti radiis percussa renident,</l>
            <l n="379">Praestringuntque oculos spectantum: Eurique procaces</l>
            <l n="380">Cardine ab averso coeli petulantibus auris</l>
            <l n="381">Certatim versant, altumque per aera plangunt</l>
            <l n="382">Signa suis noscenda notis: quae scilicet una</l>
            <l n="383">Omnia sanguineo dirimit Crux sutilis ostro.</l>
            <l n="384">Ecce autem diris Erebi e sedibus ales,</l>
            <l n="385">Cornua cui surgunt summa infestissima fronte:</l>
            <l n="386">Triste rubent oculi: spirant incendia nares:</l>
            <l n="387">Et caput intorti lambunt pro crinibus angues:</l>
            <l n="388">Curvati in falcem dentes: informis hiatus</l>
            <l n="389">Oris: adunci ungues manuum: quarum una flagello</l>
            <l n="390">Insonat horrendum: piceam fert altera tedam.</l>
            <l n="391">His simul ac sontes animas in Tartara trudit</l>
            <l n="392">Impius, atque Erebo totum se condit aperto,</l>
            <l n="393">Contrahit in gyros et crebra volumina caudam</l>
            <l n="394">Obscoenam et terras tetris obnubilat alis.</l>
            <l n="395">Quaque iter intendit, nimbique, imbresque sequuntur,</l>
            <l n="396">Urentesque aestus, intempestaeque pruinae,</l>
            <l n="397">Abruptaeque micant tenebrosa e nube procellae:</l>
            <l n="398">Verberat et grando fata laeta, boumque labores:</l>
            <l n="399">Ac mortale genus vexant morbique, famesque.</l>
            <l n="400">Ille autem veteres populorum exasperat iras,</l>
            <l n="401">Accenditque odia et reges impellit ad arma</l>
            <l n="402">Praecipites, secum portans letumque, metumque,</l>
            <l n="403">Inserit et paci, si qua est, nova semina belli.</l>
            <l n="404">Ergo huc Ammerice tum se referebat ab alta,</l>
            <l n="405">Ammerice, cuius nostro dirimuntur ab orbe</l>
            <l n="406">Et nobis adversa premunt vestigia gentes:</l>
            <l n="407">Templa ubi et innumeras positis altaribus aras</l>
            <l n="408">Ture adolent: Stygiaeque umbras et numina noctis</l>
            <l n="409">Caedibus, ac fuso miserorum sanguine placant</l>
            <l n="410">Regnatae passim Aligeris nigrantibus urbes,</l>
            <l n="411">Isque, ubi diversis Europae a partibus omnes</l>
            <l n="412">Arma manu populos sumpsisse ultricia vidit,</l>
            <l n="413">Quo regno spolient Arabas, iamque arva feracis</l>
            <l n="414">Pannoniae et Graium fines, Thracumque tenere</l>
            <l n="415">Victores, neque adhuc ollis se opponere quemquam,</l>
            <l n="416">Astitit indignans, una quod tanta coissent</l>
            <l n="417">Agmina: et unanimes in se, excidiumque suorum</l>
            <l n="418">Coniurasse omnes iam cerneret Europaeos.</l>
            <l n="419">Sic igitur secum. Quae nam socordia, quae nam </l>
            <l n="420">Tartareos invasit iners ignavia fratres?</l>
            <l n="421">Sublatae ne omnes causae, quibus Itala tellus</l>
            <l n="422">Foeta odiis in se converterat impia dextras?</l>
            <l n="423">Civilis ne adeo sunt obruta semina belli</l>
            <l n="424">Et tam certa tenet pax et concordia Gallos?</l>
            <l n="425">Tamque hilarem ducit pacata per otia vitam</l>
            <l n="426">Imperii quondam assertrix Germania, livor</l>
            <l n="427">Fortibus alterius coeptis non ullus ut obstet?</l>
            <l n="428">Sic ex regum animis penitus discordia cessit,</l>
            <l n="429">Ut vacet externas armis invadere gentes,</l>
            <l n="430">Abdaridasque meos patriis depellere regnis</l>
            <l n="431">Audeat? Et positas Solymis evertere sedes,</l>
            <l n="432">Lucifero positas sedes, ritusque sacrorum?</l>
            <l n="433">At gens imbellis, credo et nil tale timendum.</l>
            <l n="434">Non ne eadem Siculis nos haec iam depulit oris,</l>
            <l n="435">Exactosque procul remeare in regna coegit</l>
            <l n="436">Afrorum? Non victrici tot millia dextra</l>
            <l n="437">Haec eadem Abdaridum Ligeris prope fluminis undam</l>
            <l n="438">Fudit? Et innumeros caedis cumulavit acervos?</l>
            <l n="439">Nimirum bello vinci nequit: illa labores</l>
            <l n="440">Ausa subit duros: invictaque numen adorat </l>
            <l n="441">Illa suum, cultumque suum tutatur et auget</l>
            <l n="442">Quotidie magis atque magis; non ire periclis</l>
            <l n="443">Obvia, non aestus renuit perferre, famemque: </l>
            <l n="444">Ingrata nec victa siti, nec frigore cedit.</l>
            <l n="445">Absumptae ne igitur vires? Fraudesque, dolique,</l>
            <l n="446">Insidiaeque omnes et noxia crimina desunt?</l>
            <l n="447">Non dabitur Turcis (esto) concurrere nostris</l>
            <l n="448">Et Gallis virtute pari, non robore eodem</l>
            <l n="449">Pectoris et belli summam gerere artibus iisdem.</l>
            <l n="450">At dabitur populos odiis versare, dolisque:</l>
            <l n="451">Ancipitesque metus pavidis inferre tyrannis:</l>
            <l n="452">Infirmare fidem: dubiis confundere pactis</l>
            <l n="453">Foedera et hinc atque hinc raptare in Tartara praedas.</l>
            <l n="454">Seu sit Arabs, seu Thrax: numerumque augere nocentum:</l>
            <l n="455">Atque iter innumeris sedes praecidere ad altas:</l>
            <l n="456">Deiecti unde sumus (miserum) per vimque, nefasque </l>
            <l n="457">Tartarei fratres, summis invisa potestas</l>
            <l n="458">Coelicolis, iussique imas Phlegetontis ad undas</l>
            <l n="459">Exercere iram et tenebris dominarier atris.</l>
            <l n="460">His ubi sese acuit dictis inamabile monstrum,</l>
            <l n="461">Ardua deseruit coeli convexa, suasque </l>
            <l n="462">Demisit Stygias penitus se pronus ad undas.</l>
            <l n="463">Atque illic iratus adit moestusque, tremensque </l>
            <l n="464">Regnatorem Erebi. Laxa sedet ille catena</l>
            <l n="465">Vinctus et infesto summum petit aera catena cornu</l>
            <l n="466">Nequicquam et rabie consumitur usque furenti:</l>
            <l n="467">Quod neque claustra datur, neque vincla exire potestas,</l>
            <l n="468">Christicolumque animis varias intexere fraudes</l>
            <l n="469">Et superum regnis speratum indicere bellum.</l>
            <l n="470">It circum Aligerum pubes densata nigrantum</l>
            <l n="471">Et voces nutusque silens observat et audit</l>
            <l n="472">Illius: ac nusquam nisi iussa abscedit ab aula.</l>
            <l n="473">Tectum ingens, deforme solum, circumdata ferreis</l>
            <l n="474">Regia parietibus, quam septem ambire feruntur</l>
            <l n="475">Cocyti stagna alta vadis impervia caecis,</l>
            <l n="476">Et pice torrentes, atraque voragine ripae.</l>
            <l n="477">In foribus dirae effigies. Contemptus: edaxque</l>
            <l n="478">Livor et iniustae Veneris damnata Cupido;</l>
            <l n="479">Atque morae Furor impatiens aurique micantis</l>
            <l n="480">Sacra Fames, Luxusque vorax, et desidis otii</l>
            <l n="481">Importuna Quies; expesque Accessus ad umbras</l>
            <l n="482">Tartareas, tristisque sedens in limine custos,</l>
            <l n="483">Impellit flagris alios, aliosque coercet:</l>
            <l n="484">Et semel ingressos prohibet remeare sub auras</l>
            <l n="485">Aethereas, placitaeque iterum se dedere vitae.</l>
            <l n="486">Ergo illi caeno informes volvuntur et illos</l>
            <l n="487">Sulphureis demergit aquis niger Ales et unco</l>
            <l n="488">Corripit impacto: atque ardenti versat in igne.</l>
            <l n="489">Supplicii nullum desit genus et sua quemque</l>
            <l n="490">Poena manet, luiturque suo sub vindice semper</l>
            <l n="491">Quicquid apud superos sceleris committitur usquam.</l>
            <l n="492">Huc sese Ammericae veniens demisit ab oris</l>
            <l n="493">Aliger et propere portas ingressus apertas</l>
            <l n="494">Constitit ad solium, saevique inamoena tyranni</l>
            <l n="495">Limina et has imo voces e pectore fudit.</l>
            <l n="496">En adsum, o princeps tenebrarum, o maxime noctis</l>
            <l n="497">Arbiter, externis occulti a finibus orbis,</l>
            <l n="498">Quem neque adhuc veterum solers industria patrum,</l>
            <l n="499">Nec fors, nec casus, nec vis humana retexit.</l>
            <l n="500">Oceano disiuncta latet pars illa patenti</l>
            <l n="501">Et procul aversis penitus depressa sub Austris,</l>
            <l n="502">Navigiisque hominum, volucrumque impervia pennis.</l>
            <l n="503">Hic solido ex auro plenae tibi turis acerrae,</l>
            <l n="504">Sanguineque humano perfusa altaria fumant,</l>
            <l n="505">Hic tibi virgineum florem delibat et aufert</l>
            <l n="506">Impius, innumerasque preces et vota sacerdos</l>
            <l n="507">Concipit: hic uni magni tribuuntur honores</l>
            <l n="508">Et tibi abest: non fama illas perlatus ad oras,</l>
            <l n="509">Non dictis, factisve usquam, non nomine notus.</l>
            <l n="510">Ipse illic solus regnas: cultuque frequenti</l>
            <l n="511">Solus adoraris: solum te templa fatentur</l>
            <l n="512">Et maris et terrae, tempestatumque potentem.</l>
            <l n="513">Quod nisi quis fidens animo atque interritus ausis,</l>
            <l n="514">Herculeas manibus post secula prisca columnas</l>
            <l n="515">Vellat et Oceanum temerarius ire per altum</l>
            <l n="516">Audeat instabili dirimens vada fervida cymba</l>
            <l n="517">Atque intentato positas petat aequore terras,</l>
            <l n="518">Nec scopulos veritus, nec caeco in vortice cautes</l>
            <l n="519">Navifragas, flustusque perenni aestate calentes:</l>
            <l n="520">Illa tibi (si credis) opis non indigna nostrae </l>
            <l n="521">Serviet aeternum et supplex procumbet humi gens.</l>
            <l n="522">Omnibus hic lecti seclis immota futuris</l>
            <l n="523">Sacra canent pueri passim, innuptae puellae:</l>
            <l n="524">Ut se Tartareos ultro patiantur ad ignes</l>
            <l n="525">Mactari et sontes addici immanibus aris.</l>
            <l n="526">Verum illic dum regna tibi stabilimus, opesque</l>
            <l n="527">Maxime rex, cunctosque Indos in iura, fidemque</l>
            <l n="528">Cogimus esse tuam: peditumque, equitumque catervas</l>
            <l n="529">Gallorum unanimes, totamque sub arma coactam</l>
            <l n="530">Vidimus Europam cunctas effundere vires</l>
            <l n="531">In Turcas, Arabasque tuos, iamque agmina mille</l>
            <l n="532">Conventura simul properant ad littora Thracum:</l>
            <l n="533">Unde Asiae limes brevibus disiungitur undis.</l>
            <l n="534">Hanc tu, si sapias, totam tueare necesse est</l>
            <l n="535">Imperii sedem et cultus cunabula nostri:</l>
            <l n="536">Perdendumve ultro statuas, tibi quicquid in isto</l>
            <l n="537">Paret adhuc terrarum orbi: quosque unus Avernis</l>
            <l n="538">Abdarides devovit aquis, ad sidera ituros</l>
            <l n="539">Doctrinae, vitaeque piae praecepta secutos.</l>
            <l n="540">Haec ille et vastas terrae implevere catervas</l>
            <l n="541">Tartarea pestes diris ululatibus: ut cum</l>
            <l n="542">Turba canum queritur stabulis inclusa Molossum;</l>
            <l n="543">Quam sibi dives opum iuvenis venator alendam</l>
            <l n="544">Curat, apros, saevosque lupos, ursosque daturam</l>
            <l n="545">Exitio, ut primum stellis languescere lumen</l>
            <l n="546">Coeperit et tenebras veniens Aurora fugarit.</l>
            <l n="547">Ergo illa interea noctemque exosa, morasque</l>
            <l n="548">Ingratas, variis resonat latratibus aedes:</l>
            <l n="549">Dissonaque in longum ducens lamenta, salubres</l>
            <l n="550">Abrumpit somnos miseris custodibus. At rex</l>
            <l n="551">Nigrantum Aligerum rabie fera colla tumescens</l>
            <l n="552">Horrendum intonuit murmur: quo protinus omnis</l>
            <l n="553">Intremuit tellus exterrita: nec minus altam</l>
            <l n="554">Substitit in montis faciem maris aequor et undas</l>
            <l n="555">Vorticibus rapidis trepidos effudit in agros:</l>
            <l n="556">Ipsaque perpetuos mutarunt flumina cursus</l>
            <l n="557">Et fontes petiere suos; immugiit ingens</l>
            <l n="558">Caucasus et celsi vertex subsedit Amani.</l>
            <l n="559">Postquam autem summis coeli gens exul ab Astris</l>
            <l n="560">Invidiae stimulis questus impulsa profudit</l>
            <l n="561">Et Phlegetonteis indicta silentia monstris,</l>
            <l n="562">Lucifer irarum volvens sub pectore fluctus</l>
            <l n="563">Constitit et solio ex alto sic turbidus infit.</l>
            <l n="564">Non equidem, o magni proles ignavia tyranni,</l>
            <l n="565">Cum mecum eiecti coelo cecidisti in ima</l>
            <l n="566">Tartara, vos inter veritus sum defore, qui cum</l>
            <l n="567">Hostibus assiduum belli certamen obiret</l>
            <l n="568">Aeterni memor exilii: quo cedere victi</l>
            <l n="569">Cogimur aethereas sedes mortalibus aegris:</l>
            <l n="570">Quas illi cantus inter, celebresque choreas</l>
            <l n="571">Militiae coelestis et inter gaudia numquam</l>
            <l n="572">Interitura tenent, segnis rata praemia vitae:</l>
            <l n="573">Cum tenebris nos interea voluamur in imis,</l>
            <l n="574">Immeritamque hosti poenam pendamus atroci.</l>
            <l n="575">Non equidem timui, quin tanti iniuria facti</l>
            <l n="576">Fixa animo, ultrices cunctorum accenderet iras.</l>
            <l n="577">Quae numquam genus humanum requiescere, numquam</l>
            <l n="578">Pace frui sineret; verum noctesque, diesque</l>
            <l n="579">Fraude lacessitum pugna exerceret iniqua:</l>
            <l n="580">Dum nos parta manu summo victoria coelo</l>
            <l n="581">Aequaret: nocti nostros addicere hostes</l>
            <l n="582">Nobiscum et poena victos cruciaret acerba.</l>
            <l n="583">Nunc autem video, quae vestra ignavia, vestra est</l>
            <l n="584">Culpa ingens: solitas desisse intexere fraudes:</l>
            <l n="585">Desisse unanimes hortari in proelia gentes:</l>
            <l n="586">Et versas turbare odiis urbesque, domosque.</l>
            <l n="587">Non pudet? O labes, o et turpissima nostri</l>
            <l n="588">Dedecora imperii, non vos pudet, ire quietos</l>
            <l n="589">Hesperiae populos in me, excidiumque meorum?</l>
            <l n="590">Ite procul viles umbrae: quid statis inertes?</l>
            <l n="591">Quis vos insolita tardat formidine torpor?</l>
            <l n="592">Flagitia et serae derisa piacula mortis.</l>
            <l n="593">Foedera si percussa, illo si nomine pacem</l>
            <l n="594">Compositam, cuius vim Tartara nostra tremiscunt,</l>
            <l n="595">Disiicere atque animos tantis avertere coeptis</l>
            <l n="596">Non sine ille unus summi regnator Olympi:</l>
            <l n="597">Quis vetat invidiae flagris accendere Graios?</l>
            <l n="598">Ac tentare metu Thracis praecordia regis?</l>
            <l n="599">Incoeptum qui solus iter remoratus euntem</l>
            <l n="600">Consilia et causas cessandi innectat opertas.</l>
            <l n="601">Dixerat; ast olli vario simul ore fremebant.</l>
            <l n="602">Incusare alios alii: reprehendere fratres</l>
            <l n="603">Aerios, quorum talis data cura labori est.</l>
            <l n="604">Dumque adeo ingenti iactant ea verba tumultu,</l>
            <l n="605">Exilit insultans Geniis e tristibus unus,</l>
            <l n="606">Infestus scelerum vindex et nomine Alastor:</l>
            <l n="607">Monstrum horrendum, ingens, quo non praestantius ullum</l>
            <l n="608">Irritare animos et crimina fingere belli:</l>
            <l n="609">Exilit: et ventis et fulminis ocyor alis</l>
            <l n="610">Se tulit ad superos Stygiis digressus ab oris:</l>
            <l n="611">Praecipitique petit Byzantia tecta volatu:</l>
            <l n="612">Et tacitum Odrysii limen, soliumque tyranni</l>
            <l n="613">Obsidet atque animum postquam persensit in omnes</l>
            <l n="614">Gallorum super adventu diducere curas,</l>
            <l n="615">Adstitit: atque locum nactus, tempusque nocendi,</l>
            <l n="616">Thatinno faciem similis furialia membra</l>
            <l n="617">Exuit: in vultus et se trasformat amicos;</l>
            <l n="618">Thatinno, faciem obscoenam cui foeda cicatrix</l>
            <l n="619">Turparat: truncaeque inhonesto vulnere nares.</l>
            <l n="620">Artificis mira sed enim mox arte refectas </l>
            <l n="621">Discolor obductae certo discrimine limes</l>
            <l n="622">Iuncturae sceleris poenam ostendebat aperti.</l>
            <l n="623">Olli oculi in longum porrecti ad tempora et olli</l>
            <l n="624">Turbinis in morem caput exurgebat acutum:</l>
            <l n="625">Et mentum umbrarat rigidis rarissima setis</l>
            <l n="626">Barba: supercilii species depressa iacentis,</l>
            <l n="627">In pectusque humeri contracti utrinque redibant:</l>
            <l n="628">Obtutu immotus, collo brevis et pede claudus:</l>
            <l n="629">Sed qui consilii unus bellique, domique</l>
            <l n="630">Auctor haberetur non futilis: esset ubi hosti,</l>
            <l n="631">Aut civi, aut fido fraus innectenda clienti.</l>
            <l n="632">Quae gratum in primis artes potuere tyranno</l>
            <l n="633">Reddere Threicio, cunctisque imponere rebus</l>
            <l n="634">Imperii, populo pariter, patribusque tremendum.</l>
            <l n="635">Cuius ut adveniens Erebo furialis Alastor</l>
            <l n="636">Induit os, humerosque sibi, faciemque manusque,</l>
            <l n="637">Nec non et vocem, gressumque effinxit euntis,</l>
            <l n="638">His regem aggreditur dictis et suscitat iras.</l>
            <l n="639">Dum tua sollicitis exercet pectora curis</l>
            <l n="640">Et metus et patriae vehemens amor et nova semper</l>
            <l n="641">In consulta animum nunc huc, nunc dividis illuc,</l>
            <l n="642">Europae extremis exercitus advena ab oris</l>
            <l n="643">Imperii fines nostri populatur inultos.</l>
            <l n="644">Ille quidem ficto praetexens nomine fraudem,</l>
            <l n="645">Dum sese, ut Solymis servilia vincula rumpat,</l>
            <l n="646">Aggressurum Asiam simulat, Persisque fugatis</l>
            <l n="647">Eversurum Arabum ferroque, ignique penates:</l>
            <l n="648">Nimirum illud agit tantis conatibus unum,</l>
            <l n="649">Ut Graios, quorum nutu nunc omnia parent,</l>
            <l n="650">Quaecumque Ionium complectitur aequor et ingens</l>
            <l n="651">Amne Saus gelidum refugit qua devius Istrum,</l>
            <l n="652">Imperio atque omni spoliet ditione: tuisque</l>
            <l n="653">Excutiat sceptrum manibus, iusque omne Quiritum</l>
            <l n="654">Occupet invadens armis. Ea sola cupido</l>
            <l n="655">Finibus e patriis Gallos exire coegit,</l>
            <l n="656">Non pietatis honos: ritus non cura tuendi</l>
            <l n="657">Ulla sui sedes, alienaque regna lacessunt,</l>
            <l n="658">Terrarum ut soli vacuo dominentur in orbe.</l>
            <l n="659">Sic olim Thracum fines aggressus et urbem,</l>
            <l n="660">Cum Brenno extincto Gallis dux additus iret,</l>
            <l n="661">(Nam memini saepe haec priscos narrare Triballos)</l>
            <l n="662">Arva Comontorius Byzantia coepit et auri</l>
            <l n="663">Vim magnam miseros iussit sibi pendere cives,</l>
            <l n="664">Defensa poenam pro libertate, quotannis.</l>
            <l n="665">Verum haec temporibus iamdudum oblita vetustis</l>
            <l n="666">Forte fidem, nulli facient exempla, sed illud</l>
            <l n="667">Scilicet indicio est, quali sit praedita mente</l>
            <l n="668">Gallia, vel quanta flagrare cupidine suerit</l>
            <l n="669">Regnandi, terrasque omni ditione tenendi,</l>
            <l n="670">Quod gens ista suis accommoda tempora rebus</l>
            <l n="671">Nacta olim imperii titulumque et nomen ademit</l>
            <l n="672">Per fraudem et patrio Graios spoliavit honore.</l>
            <l n="673">Et nunc servitio tendit premere ausa superbo</l>
            <l n="674">Thracibus hic quaecumque tuis regnanda supersunt.</l>
            <l n="675">Sed quid ego haec tibi nunc annalibus eruta priscis</l>
            <l n="676">Enumerans verbis onero nimis anxius aures?</l>
            <l n="677">Quando eadem Italia nuper nos depulit et nos</l>
            <l n="678">Illyriae et Macedum cunctis decedere terris,</l>
            <l n="679">Proh scelus et fines nostros sibi linquere adegit.</l>
            <l n="680">Ac nisi tum virtus tua sese opponeret ultrix</l>
            <l n="681">Threicii regni, regno premeremur inique</l>
            <l n="682">Gallorum et patriam nobis fleremus ademptam.</l>
            <l n="683">Cur igitur nunc non obstas conatibus istis</l>
            <l n="684">Nec molire moram? Si non virtute, manuque,</l>
            <l n="685">Artibus at saltem fallacibus; indue vultus</l>
            <l n="686">Atque animos, quibus imperio Nicephorus olim</l>
            <l n="687">Detrusus, summo sed enim tibi liquit habendam.</l>
            <l n="688">Ne dubita locus insidiis non defuit umquam.</l>
            <l n="689">Perge modo et qua se pandit via praevia fraudi,</l>
            <l n="690">I celer atque dolis populos everte superbos.</l>
            <l n="691">Sperne fidem, provolve Deos: mendacia vincant.</l>
            <l n="692">Ipse adero et nusquam vestigia pressa relinquam.</l>
            <l n="693">Vertam omnes me me in facies: nil prorsus inausum,</l>
            <l n="694">Aut intentatum patiar mihi, donec ad unum</l>
            <l n="695">Caedibus absumptos videam, morboque, fameque.</l>
            <l n="696">Hec ille et iam certa spe plenus Alexis.</l>
            <l n="697">Immo (ait) o rerum columen Thatinne mearum,</l>
            <l n="698">Iampridem ad nostras certos dimisimus urbes,</l>
            <l n="699">Oppidaque et pagos, qui si se forte facultas</l>
            <l n="700">Offerat audendi, pacemque et foedera rumpant.</l>
            <l n="701">Atque ex insidiis, ubi res ferat, agmen adorti,</l>
            <l n="702">Qua licet, hinc atque hinc inimicum excindere tendant.</l>
            <l n="703">Sin minus; officiis studeant vincire benignis:</l>
            <l n="704">Et non inviti poscentibus omnia praestent.</l>
            <l n="705">Nam si obstare palam sola potentia tantis</l>
            <l n="706">Non poterit coeptis, Arabas tamen usque iuvabit</l>
            <l n="707">Consiliis, opibusque suis, bellumque morando.</l>
            <l n="708">Haec ubi dicta dedit Graiorum ductor Alexis</l>
            <l n="709">Conticuit: flammisque novis praecordia sensit</l>
            <l n="710">Accendi: atque animum stimulis vecordibus uri.</l>
            <l n="711">Interea, qua parte Saus se fundit in Istrum,</l>
            <l n="712">Transierat laetus Gallorum exercitus omnis:</l>
            <l n="713">Arvaque Taurini, lucosque emensus opacos</l>
            <l n="714">Mysorum, sublime iugum superaverat Aemi.</l>
            <l n="715">Unde hinc Adriacas, illinc Moeotidis oras,</l>
            <l n="716">Et Pontum spectare licet: brevibusque diremptas</l>
            <l n="717">Cycladas inter se spatiis: Asiamque patentem,</l>
            <l n="718">Cui late affusum magnis anfractibus aequor</l>
            <l n="719">Fluctifragum glaucis aspergit littus ab undis.</l>
            <l n="720">Hinc aliquis tractus, lateque patentia regna</l>
            <l n="721">Turcarum longe aspiciens. Proh dedecus (inquit)</l>
            <l n="722">Occupat Abdarides tantum terraeque, marisque?</l>
            <l n="723">Nec nos Christicolum, quos iam parere coegit</l>
            <l n="724">Ille sibi, nec nos memores virtutis avitae,</l>
            <l n="725">Nec patriae, cultusque pii miseretque, pudetque?</l>
            <l n="726">Scilicet id melius; bella intestina, necesque</l>
            <l n="727">Moliri inter nos, viresque absumere nostras</l>
            <l n="728">Nequicquam et saevum Turcarum increscere regnum</l>
            <l n="729">Inque dies magis atque magis radicibus actis</l>
            <l n="730">Altius, ad coelum tolli, pars caetera donec</l>
            <l n="731">Terrarum discerpta odiis et viribus impar,</l>
            <l n="732">Ingratis frenum accipiat: cogatur et una</l>
            <l n="733">Flagitiis servire novis, ritusque profanos.</l>
            <l n="734">Discere et in leges gentis iurare rebellis.</l>
            <l n="735">Talibus accensi dictis funduntur in agros</l>
            <l n="736">Odrysios, placido quos flumine lenior Hebrus</l>
            <l n="737">Lambit et aurifera dives foecundat arena.</l>
            <l n="738">Mox autem irriguam gelidis non unius undis</l>
            <l n="739">Amnis et auctoris dictam de nomine Orestam</l>
            <l n="740">Praetereunt laeti: positisque ad moenia castris</l>
            <l n="741">Byzanti, grates Superumque, hominumque parenti</l>
            <l n="742">Supplicibus referunt verbis: rebusque precantur</l>
            <l n="743">Optatum, qualem sperant ante omnia, finem.</l>
            <l n="744">Dumque sacris intenti omnes operantur et aras</l>
            <l n="745">Ante pias astant humiles: animoque labores</l>
            <l n="746">Exhaustos repetunt et secum iter omne revolvunt,</l>
            <l n="747">Adventare acies Italum conserta sequentes</l>
            <l n="748">Signa vident, tectosque equites fulgentibus armis,</l>
            <l n="749">Non procul inde ad se celerem contendere gressum.</l>
            <l n="750">Ergo incredibilis, cunctorumque aucta tumultu</l>
            <l n="751">Laetitia exoritur subito: seseque vicissim</l>
            <l n="752">Hinc, atque hinc acies animis et voce salutant.</l>
            <l n="753">Et tandem venisse locum gratantur in unum</l>
            <l n="754">Incolumes; ingens ferit aurea sidera clamor:</l>
            <l n="755">Quo septem Byzanti arces, quo ducta coronae</l>
            <l n="756">Triplicis in morem sublimia moenia ab imo</l>
            <l n="757">Contremuere solo: fluctusque repressit euntes</l>
            <l n="758">Bosphorus: atque iterum, post secula mille revulsae,</l>
            <l n="759">Inter se frontem Symplegades infregerunt.</l>
            <l n="760">At primi heroum proceres, delectaque pubes</l>
            <l n="761">Nobilium propere castis egressa reclusis</l>
            <l n="762">Sublimes in equis Italum ductoribus ultro</l>
            <l n="763">Occurrunt, dextrasque iuvat coniungere dextris.</l>
            <l n="764">In primis regem Ausonium Goffredus amicis</l>
            <l n="765">Excipit adveniens complexibus atque ita fatur.</l>
            <l n="766">Maxime dux, nostrarum in quo pars maxima rerum,</l>
            <l n="767">Curaque suscepti belli, spesque una recumbit,</l>
            <l n="768">En tandem ad fines pervenimus Hellesponti:</l>
            <l n="769">Metimurque oculis angusti littoris oras,</l>
            <l n="770">Per quas Argivum iuvenes transisse feruntur</l>
            <l n="771">Aurea de trucibus rapturi vellera Colchis:</l>
            <l n="772">Littoreque in medio pugna stravisse tyrannum</l>
            <l n="773">Bebrycium, qui se obtulerat venientibus hostem.</l>
            <l n="774">Quod si summa Dei vis, atque immota voluntas,</l>
            <l n="775">Has voluit primum virtuti opponere fauces,</l>
            <l n="776">Omen et iudicium belli, quodcumque futurum est,</l>
            <l n="777">Nos quoque Threicii regis videamus oportet,</l>
            <l n="778">Num fraudem, num vim iniustam superare queamus:</l>
            <l n="779">Et, quos insidiis (longa est iniuria) captos</l>
            <l n="780">Detinet et vinclis iamdudum et carcere clausos</l>
            <l n="781">Heroas, prima incoepti fundamina nostri,</l>
            <l n="782">Quod minime putat ille, manu repetamus et armis.</l>
            <l n="783">Ne tamen immeritos Thracas credamur adorti,</l>
            <l n="784">Misimus Odrysio qui bellum indicat Alexi:</l>
            <l n="785">Et cras, ni nostris properet parere petitis,</l>
            <l n="786">Vastaturum agros nos passim, urbemque minetur,</l>
            <l n="787">Haec Tullingus et haec contra sic Daunius heros.</l>
            <l n="788">Illum ego tot scelerum poenam debere suorum</l>
            <l n="789">Er reor et si quid recti mens concipit, opto.</l>
            <l n="790">Tu modo fac tecum statuas tibi quicquid agendum</l>
            <l n="791">Esse putes; ego iussa sequar; tamen usque cavendas</l>
            <l n="792">(Si qua fides) populi fraudes et verba Pelasgi</l>
            <l n="793">Expertus moneo; laudis gens invidia nostrae,</l>
            <l n="794">Invida virtutis ferro modo victa quiescet.</l>
            <l n="795">Atque haec dum secum vario sermone volutant,</l>
            <l n="796">Considunt acies campo, seque aggere cingunt.</l>
            <l n="797">Sole autem Hesperias mox decedente sub undas</l>
            <l n="798">Ter sonitum tuba rauca dedit: quo scilicet omnes</l>
            <l n="799">Admoniti genibus flexis et ad ardua palmis</l>
            <l n="800">Sidera sublatis Dominam terraeque, polique</l>
            <l n="801">Et matrem illius, nostros qui solus ab Orco</l>
            <l n="802">Vindicat atque oris animos coelestibus infert,</l>
            <l n="803">Voce salutarunt humili: precibusque peractis,</l>
            <l n="804">Depellunt dapibusque famem, mensisque reponunt</l>
            <l n="805">Vina: quibus laeti sedant curasque, sitimque.</l>
            <l n="806">Interea portas alii, vallumque, viasque</l>
            <l n="807">Obsidunt vigiles: alii defessa labore</l>
            <l n="808">Membra locant stratis: gelidaeque horrentia Lunae</l>
            <l n="809">Frigora et hybernos vitant sub pellibus imbres:</l>
            <l n="810">Optatosque petunt somnos, animosque relaxant.</l>
        </div1>
      </body>
  </text>
</TEI>
